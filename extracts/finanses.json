[
{"title": "'Kriptovalūtu princi' atzīst par vainīgu FTX klientu naudas izsaimniekošanā un krāpniecībā", "category": "Finanses", "body": "Ņujorkas  zvērinātie ceturtdien atzina bijušo kriptovalūtu magnātu Semu Benkmenu-Frīdu par vainīgu visos septiņos apsūdzības punktos par krāpšanu, piesavināšanos un noziedzīgu sazvērestību. Tiesa pieņēma lēmumu pēc piecas nedēļas ilgas tiesas prāvas, un tagad Benkmenam-Frīdam draud līdz pat 110 gadiem aiz restēm. Spriedums tiks pasludināts vēlāk. Federālajā tiesas prāvā daži no viņa tuvākajiem līdzstrādniekiem liecināja, ka viņš bija galvenais atbildīgais par visiem lēmumiem, kuru rezultātā no viņa dibinātās kriptovalūtu biržas FTX pazuda astoņi miljardi dolāru. 31 gadu vecais Benkmens-Frīds līdz pagājušā gada beigām bija kriptovalūtu industrijas slavenība, un žurnāls \"Fortune\" viņa bagātību novērtēja 26 miljardu dolāru apmērā, pirms viņa impērija iespaidīgi sabruka. Noslēguma argumentos prokurori apsūdzēto attēloja kā ārkārtīgi gudru cilvēku, kuru bija pārņēmusi alkatība un kurš zināja, ko dara, kad FTX līdzekļi tika slepeni novirzīti viņa personīgajam riska ieguldījumu fondam. Galvenā lieciniece tiesas prāvā bija Benkmena-Frīda bijusī līdzstrādniece un viņa draudzene Karolīna Elisone, kura pastāstīja, ka viņi no FTX kriptovalūtu tirdzniecības platformas klientiem bija nozaguši aptuveni 14 miljardus dolāru, pirms tā pagājušā gada beigās bankrotēja. Šī nauda tika izmantota, lai atbalstītu Benkmena-Frīda personīgo riska ieguldījumu fondu \"Alameda Research\", kuram par izpilddirektori viņš bija iecēlis Elisoni. Kā bija norādījusi federālā prokuratūra, Benkmens-Frīds bija izstrādājis shēmas un viltības, lai apkrāptu FTX klientus un investorus jau kopš 2019.gada, kad birža tika dibināta. Viņš pretlikumīgi novirzījis viņu naudu, lai segtu izdevumus, parādsaistības un riskantus darījumus \"Alameda Research\", kuru Benkmens-Frīds izveidoja 2017.gadā. FTX impērija sabruka 2022.gada novembrī, nespēdama tikt galā ar masveida naudas izņemšanas pieprasījumiem no klientiem, kuri krita panikā, kad uzzināja, ka daļu FTX līdzekļu \"Alameda Research\" bija ieguldījusi riskantās operācijās. Šī nauda tika izmantota, lai finansētu riska kapitāla darījumus, politiskos ziedojumus, kā arī greznus nekustamos īpašumus Bahamu salās. Tā tika izmantota arī, lai samaksātu desmitiem miljonu dolāru slavenībām, tostarp Tomam Breidijam un Žizelei Bundhenei, lai iegūtu viņu atbalstu FTX. Pēc šī skandāla nākšanas atklātībā Benkmens-Frīds un viņa uzņēmums pielīdzināts citiem negodā kritušiem finansistiem un uzņēmumiem, piemēram, Bērnijam Medofam un \"Enron\".", "link": "https://www.delfi.lv/bizness/37293360/bankas_un_finanses/56079666/kriptovalutu-princi-atzist-par-vainigu-ftx-klientu-naudas-izsaimniekosana-un-krapnieciba"},
{"title": "'Swedbank' peļņa Latvijā pārkāpusi 200 miljonu eiro robežai", "category": "Finanses", "body": "AS \" Swedbank \" peļņa Latvijā 2023. gada deviņos mēnešos sasniegusi 202 miljonus eiro (iepretim 81 miljoniem pērnā gada 9 mēnešos), informē bankas pārstāvji. Peļņa palielinājusies, jo pieauguši bankas ieņēmumi. Bankas izdevumi šajā laika posmā arī ir kāpuši līdz 101 miljonam eiro (iepretim 80 miljoniem pērn). Tīrie procentu ienākumi šogad palielinājušies par 164 miljoniem eiro, kamēr tīrie komisiju ienākumi ir palielinājušies par 5 miljoniem eiro. Finansēšanā bankas kredītportfeļa apmērs pieaudzis par 6%, mājsaimniecību segmentā augot par 7%, kamēr uzņēmumu segmentā tas audzis par 4%. Kopējais kredītu apjoms ir 5,724 miljardi eiro. Interese mājokļu tirgū vēl joprojām ir gana augsta, par spīti augstākām procentu likmēm šobrīd, norāda bankas pārstāvji. Swedbank hipotekārais portfelis ir turpinājis palielināties, lai arī lēnāk kā iepriekš. Daļēji šis pieaugums saistīts ar ilgtspējīgu hipotekāro kredītu popularitāti, piemēram, 30% no hipotekārā finansējuma 3.ceturksnī izsniegts tieši A klases energoefektīvo mājokļu iegādei. Arī patēriņa kredītu un līzinga portfeļi pieauga 3. ceturkšņa laikā. Uzņēmumu finansēšanā negatīva ietekme bijusi apjomu samazinājumam eksporta tirgos. Tomēr uzņēmumi turpina aizņemties, lai investētu, it īpaši ražošanas, komunālo pakalpojumu un informācijas tehnoloģijas industrijās. Depozītu apjoms, salīdzinot ar tādu pašu periodu pērn, ir audzis par 4%, kur mājsaimniecību depozīti pieauga par 3%, kamēr uzņēmumu depozīti palielinājās par 8%. Kopējais bankas depozītu apjoms ir 7,394 miljardi eiro. Kredītu-depozītu attiecība ir 58 procenti (57 procenti 2022. gada 3. ceturkšņa beigās). Savukārt kredītuzkrājumiem novirzīti 6 miljoni eiro (iepretim 1 miljonam eiro pērn). \"Šobrīd vērojamas nokaitētas politiskās diskusijas saistībā ar  Eiropas Centrālās bankas  inflācijas ierobežošanas pasākumu rezultātā pieaugušajiem kredītmaksājumiem. Vēl vairāk, tiek mēģināts iet virzienā, kas ir pretrunā gan ar labas pārvaldības principiem, gan finanšu pasaules gravitācijas likumiem. Tomēr šeit jāatgādina par kvalitatīvu datu nozīmi un skaidra mērķa definēšanu politisko lēmumu pieņemšanā, lai nenonāktu situācijā, kad emocijās pieņemti lēmumi kaitē gan kopējai valsts un ekonomikas attīstībai, gan pašu kredītņēmēju ilgtermiņa interesēm,\" saka \"Swedbank Latvija\" valdes priekšsēdētājs Lauris Mencis. \"\"Swedbank\" vienmēr ir paudusi gatavību palīdzēt klientiem, ja tie saskaras ar finansiālām grūtībām, un to pašu mēs darām tagad – laikā, kad ECB palielina bāzes likmes, kas noved pie kredītmaksājumu sadārdzināšanās. Vienlaikus mēs redzam, ka šāds, mērķēts atbalsts ir nepieciešams tikai nelielai daļai klientu, jo banka, jau izvērtējot kredīta piešķiršanu, ir modelējusi kredītmaksājumus ar pieaugošu Euribor, un nav pieņēmusi, ka likmes būs negatīvas vai nulles vērtībā visu nākamo laiku,\" uzsver Mencis. \"Kopējā valsts ekonomiskā attīstība šajā laikā balansējusi uz stagnācijas robežas. Sabiedrības pirktspēja šajā ceturksnī ir saglabājusies salīdzinoši augsta, neskatoties uz joprojām augsto inflāciju. To nodrošinājuši gan salīdzinoši zemie bezdarba rādītāji, gan arī vidējais algu pieaugums valstī, kas daļai sabiedrības ļauj vieglāk pārciest kopējo cenu pieaugumu,\" saka Mencis.", "link": "https://www.delfi.lv/bizness/37293360/bankas_un_finanses/56058612/swedbank-pelna-latvija-parkapusi-200-miljonu-eiro-robezai"},
{"title": "Latvijas finanšu iestādes divkāršojušas peļņu, pārsniedzot pusmiljardu eiro", "category": "Finanses", "body": "Latvijas monetārās finanšu iestādes (MFI), galvenokārt bankas, šogad deviņos mēnešos strādāja ar 528,4 miljonu eiro peļņu, kas ir 2,5 reizes vairāk nekā 2022.gada attiecīgajā periodā, liecina  Latvijas Bankas  publiskotā informācija. Tostarp septembrī monetārās finanšu iestādes strādājušas ar peļņu 57,5 miljonu eiro apmērā. Monetāro finanšu iestāžu aktīvu kopsumma 2023.gada 30.septembrī bija 26,918 miljardi eiro, kas ir par 7,2% jeb 1,798 miljardiem eiro vairāk nekā 2022.gada septembra beigās, kad monetāro finanšu iestāžu aktīvi bija 25,12 miljardi eiro. Šogad septembra beigās Latvijas monetāro finanšu iestāžu rezidentiem izsniegto kredītu atlikums bija 13,649 miljardi eiro, kas ir par 2,1% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,56 miljardus eiro, kas ir par 2,2% vairāk nekā pirms gada, bet ārvalstu valūtā izsniegto kredītu atlikums bija 89,5 miljoni eiro, kas ir par 15,3% mazāk. No rezidentiem piesaistīto noguldījumu atlikums septembra beigās bija 17,478 miljardi eiro, kas ir par 1,5% vairāk nekā pirms gada. Tostarp noguldījumi eiro bija 16,269 miljardu eiro apmērā, bet ārvalstu valūtās - 1,209 miljardu eiro apmērā. Eiro piesaistīto noguldījumu apmērs salīdzinājumā ar 2022.gada septembra beigām ir palielinājies par 2,6%, bet ārvalstu valūtā piesaistīto noguldījumu apmērs ir sarucis par 11,4%. Savukārt Latvijas monetāro finanšu iestāžu kapitāls un rezerves septembra beigās bija 3,567 miljardi eiro, kas ir par 14,6% vairāk nekā 2022.gada septembra beigās. Pērn deviņos mēnešos monetārās finanšu iestādes strādāja ar peļņu 213,1 miljona eiro apmērā, bet 2022.gadā kopumā monetāro finanšu iestāžu peļņa bija 326,3 miljoni eiro, kas ir par 26,5% vairāk nekā 2021.gadā. Monetārās finanšu iestādes ir kredītiestādes un finanšu sabiedrības, kas pieņem noguldījumus no klientiem, kuri nav monetārās finanšu iestādes, kā arī uz sava rēķina piešķir kredītus un iegulda vērtspapīros.", "link": "https://www.delfi.lv/bizness/37293360/bankas_un_finanses/56059134/latvijas-finansu-iestades-divkarsojusas-pelnu-parsniedzot-pusmiljardu-eiro"},
{"title": "Latvijas Banka izlaidīs Latvijas basketbolam veltītu monētu", "category": "Finanses", "body": "Otrdien, 31. oktobrī,  Latvijas Banka  (LB) izlaidīs sudraba kolekcijas monētu \"Latvijas basketbolam 100\", kas veltīta šā iecienītā sporta veida popularitātei un panākumiem, informē centrālajā bankā. Basketbols ir mainījis sabiedrības dzīvi, īpaši ASV, nodrošinot iespēju jauniešiem izrauties no nabadzības. Tam ir liela ietekme uz dažādām dzīves jomām – kultūru, mūziku, televīziju, modes industriju. Mūsu valstī basketbola grozus var manīt dzīvojamo māju pagalmos, daudzviet ir pieejami ielu basketbola laukumi, bet Kristapa Porziņģa vārdu zina tālu aiz valsts robežām. Latvijā basketbolu spēlē daudzi – gan profesionālā līmenī, gan amatieru līgās –, kā arī tie, kuri to dara vien savam priekam. Tieši šogad Latvijas basketbolam aprit 100 gadu –  Latvijas Basketbola savienība  dibināta 1923. gadā, skaidro LB. Šajā sporta veidā Latvijai ir nozīmīgi panākumi. Piemēram, mūsu valsts izlase bija pirmā Eiropas čempionāta uzvarētāja 1935. gadā. Arī pēdējos gados ir bijuši vairāki nozīmīgi sasniegumi starptautiskā mērogā.  Latvijas basketbola izlases  vīru sniegums FIBA 2023. gada Pasaules kausā ar izcīnīto 5. vietu pārsteidza daudzus un ir nostiprinājis Latvijas basketbolu pasaules elitē. Savukārt Latvijas 3x3 basketbola izlase 2021. gadā kļuva par pirmajiem olimpiskajiem čempioniem šajā sporta veidā, bet 2023. gada Pasaules kausā izcīnīja bronzas medaļas. Monētas grafiskā dizaina autors ir mākslinieks  Paulis Liepa . Dizaina pamatā likts vēstījums par basketbolu kā stratēģisku spēli. Tajā liela nozīme ir gan komandai, gan spēles stratēģijai, spējai sadarboties un pēc iespējas labāk izmantot komandas stiprās puses. Bez pārdomātas stratēģijas nav uzvaras. Monētas aversā attēlots basketbola grozs ar apzeltītu basketbola bumbu uz groza stīpas, saglabājot intrigu, vai bumba iekritīs grozā un tiks gūti uzvaras punkti. Monētas reversā mākslinieks ietvēris basketbola spēles taktikas shēmu. Interesanti, ka šis zīmējums rosināja plašas diskusijas basketbola fanu vidū, cenšoties izprast iecerēto kombināciju. Uzraksts \"20:23\" simbolizē ne tikai monētas izlaišanas gadu, bet arī spēles rezultātu uz tablo, pieņemot, ka Latvijas komanda aizvada izbraukuma spēli. Kolekcijas monētas iegāde būs iespējama tikai tīmekļvietnē e-monetas.lv no 31. oktobra plkst. 12.00. Monētas cena – 84 eiro, iegādes limits vienai personai – 2 monētas. Monētas tirāža ir 3000 eksemplāri. Monēta kalta Itālijas kaltuvē \"Istituto Poligrafico e Zecca dello Stato S.p.A\".", "link": "https://www.delfi.lv/bizness/37293360/bankas_un_finanses/56059276/latvijas-banka-izlaidis-latvijas-basketbolam-veltitu-monetu"},
{"title": "Eiropā iesaldētie Krievijas aktīvi ģenerējuši 3 miljardu eiro peļņu; nav skaidrs, kā tos izmantot", "category": "Finanses", "body": "Ceturtdien publicētie \"Euroclear\" rezultāti liecina, ka aktīvi ir ģenerējuši 2,9 miljardus eiro no to iesaldēšanas brīža līdz šā gada trešajam ceturksnim. Paredzams, ka šis skaitlis turpinās pieaugt. Šie dati, iespējams, pastiprinās ES diskusijas par to, cik ātri īstenot plānus piemērot ārkārtas nodokli peļņai, kas gūta no iesaldētajiem Krievijas Centrālās bankas aktīviem, un izmantot šos ieņēmumus Ukrainas atjaunošanai. Aplēses liecina, ka vairāk nekā 200 miljardu eiro apmērā no šiem aktīviem atrodas ES, un lielākā daļa izvietota \"Euroclear\". Mazākas summas atrodas citās G7 jurisdikcijās un citur. ES cenšas ātri virzīties uz priekšu ar priekšlikumiem, neskatoties uz dažu dalībvalstu iebildumiem, kas vēlas rīkoties lēnāk, un Eiropas Centrālās bankas bažām. Eiropas Komisijas prezidente  Urzula fon der Leiena  sākotnēji sacīja, ka viņa jau vasarā iepazīstinās ar tālāko rīcības plānu. ES līderi plāno apspriest šo tēmu divu dienu samitā, kas ceturtdien sāksies Briselē. Krievijā ir sāktas tiesvedības, lai atbloķētu īpašumus, galvenokārt Krievijas tiesās. “Bloomberg” veiktā Krievijas tiesas ierakstu analīze atklāja vairāk nekā 40 prasības, kuras tēmētas uz vairāk nekā 200 miljardiem rubļu (2,1 miljards dolāru) vērtiem iesaldētajiem aktīviem. Starp tiem, kas ir iesnieguši prasības, ir \"Pervaya Management Co\", \"Sovcombank\", \"Rosbank\" un \"Sberbank\".", "link": "https://www.delfi.lv/bizness/37293360/bankas_un_finanses/56059900/eiropa-iesaldetie-krievijas-aktivi-generejusi-3-miljardu-eiro-pelnu-nav-skaidrs-ka-tos-izmantot"},
{"title": "ECB nemaina bāzes procentu likmes", "category": "Finanses", "body": "Eiropas Centrālā banka  (ECB) savā ikmēneša sanāksmē šoreiz nolēma nemainīt likmes, tādējādi pārtraucot savu agresīvo likmju paaugstināšanas sēriju. Galveno refinansēšanas operāciju procentu likme, kā arī aizdevumu iespējas uz nakti procentu likme un noguldījumu iespējas uz nakti procentu likme netiks mainīta (attiecīgi 4,5%, 4,75% un 4%). Kā norāda ECB, saņemtā informācija pamatā apstiprinājusi tās iepriekšējo novērtējumu par vidējā termiņa inflācijas perspektīvu. Joprojām gaidāms, ka inflācija pārlieku ilgi saglabāsies pārāk augsta, un joprojām vērojams spēcīgs iekšzemes cenu spiediens. Vienlaikus septembrī inflācija būtiski samazinājās, t. sk. spēcīgu bāzes efektu rezultātā, un vairākums pamatā esošās inflācijas rādītāju joprojām pazeminās. Turpinās ECB iepriekš veiktās procentu likmju paaugstināšanas spēcīga transmisija uz finansēšanas nosacījumiem. Tā arvien būtiskāk vājina pieprasījumu, tādējādi palīdzot samazināt inflāciju. Padome ir apņēmusies nodrošināt savlaicīgu inflācijas atgriešanos tās noteiktā 2% vidējā termiņa mērķa līmenī. Pamatojoties uz pašreizējo vērtējumu, padome uzskata, ka galvenās ECB procentu likmes atrodas tādā līmenī, kas, uzturēts pietiekami ilgi, būtiski veicinās šā mērķa sasniegšanu. Padomes turpmākie lēmumi nodrošinās, ka monetārās politikas procentu likmes tiks noteiktas pietiekami ierobežojošā līmenī tik ilgi, kamēr tas būs nepieciešams. Padomes pieeja, nosakot ierobežojumu apmēru un ilgumu, arī turpmāk balstīsies uz datiem. Lēmumi par procentu likmēm būs atkarīgi no inflācijas perspektīvas novērtējuma, ņemot vērā saņemtos tautsaimniecības un finanšu datus, pamatinflācijas dinamiku un monetārās politikas transmisijas spēku, uzsver ECB. \"Delfi Bizness\" jau rakstīja, ka  šobrīd aizvien vairāk ekonomistu prognozē, ka eirozonas procentu likmes saglabāsies augstākas ilgāk, nekā tika prognozēts šā gada sākumā,  neraugoties uz pazīmēm, ka reģiona ekonomika tikpat kā nepiedzīvo izaugsmi. Gada pirmajā pusē daudzi eksperti paredzēja, ka augstās likmes varētu turēties līdz nākamā gada martam un tad sarukt, taču tagad situācija ir mainījusies un prognozes vairs nav tik optimistiskas. \"Vēl tikai pirms nepilna mēneša tirgi paredzēja, ka ECB nākamgad pat vairākas reizes samazinās likmes, taču tagad tirgus dalībnieki uzskata, ka tā nebūs,\" \"Financial Times\" sacījis ASV ieguldījumu grupas \"Pimco\" portfeļa pārvaldnieks Konstantīns Veits. \"Joprojām pastāv daudzi riski, kas var paaugstināt inflāciju, tādēļ ir pāragri precīzi pateikt, cik drīz sāksies likmju samazināšana\". \"Lai gan inflācija turpina samazināties, uzbrukumi Izraēlai un iespējamā ķēdes reakcija naftas tirgū rada jaunu augšupvērstu inflācijas risku,\" arī CNBC sacījis \"Natixis\" eksperts Dirks Šumahers, kurš uzsver, ka pieauguši arī riski, kas apdraud eirozonas izaugsmi, tādējādi sarežģījot ECB situāciju. ECB prezidente  Kristīne Lagarda  šomēnes paziņoja, ka cenu spiediens joprojām ir \"nevēlami augsts\", lai gan septembrī inflācija samazinājās līdz gandrīz divu gadu zemākajam līmenim jeb 4,3%, salīdzinot ar 5,2% augustā. Analītiķi paredz, ka oktobrī šis rādītājs samazināsies vēl vairāk, lai gan dati tiks publicēti tikai dažas dienas pēc šīs nedēļas sanāksmes.", "link": "https://www.delfi.lv/bizness/37293360/bankas_un_finanses/56060284/ecb-nemaina-bazes-procentu-likmes"},
{"title": "Akciju cenas pasaules biržās krītas; ECB lēmums paaugstina eiro vērtību", "category": "Finanses", "body": "ASV iekšzemes kopprodukts (IKP) šogad trešajā ceturksnī salīdzinājumā ar attiecīgo laika periodu pērn palielinājies par 4,9%, tādējādi reģistrēta straujākā izaugsme kopš 2021. gada pēdējiem trīs mēnešiem, liecināja ASV Tirdzniecības ministrijas ceturtdien publiskotie dati. Tirgi tomēr uztvēra šos datus tikai kā pazīmi, ka ir paredzama ASV ekonomikas izaugsmes palēnināšanās. Investori vairāk fokusējas uz gada ceturto ceturksni un gaidām, ka \"viss palēnināsies\", sacīja \"Huge Johnson Economics\" analītiķis Hjū Džonsons. Eiropas Centrālās banka (ECB)  ceturtdien pirmo reizi kopš 2022. gada jūlija nolēma procentlikmes saglabāt nemainīgas . Šis lēmums, kas jau bija gaidāms, izraisīja īslaicīgu eiro vērtības paaugstināšanos, bet eirozonas biržās akciju cenas tomēr kritās. ASV biržu indekss \"Dow Jones Industrial Average\" ceturtdien kritās par 0,8% līdz 32 784,30 punktiem, indekss \"Standard & Poor's 500\" saruka par 1,2% līdz 4137,23 punktiem, savukārt indekss \" Nasdaq  Composite\" samazinājās par 1,8% līdz 12 595,61 punktam. Londonas biržas indekss FTSE 100 ceturtdien kritās par 0,8% līdz 7354,57 punktiem, Frankfurtes biržas indekss  DAX  saruka par 1,1% līdz 14 731,05 punktiem, bet Parīzes biržas indekss CAC 40 samazinājās par 0,4% līdz 6888,96 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 2,6% līdz 83,21 ASV dolāram par barelu. \"Brent\" markas jēlnaftas cena Londonas biržā samazinājās par 2,4% līdz 87,93 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 1,8% līdz 50,81 eiro par megavatstundu. Eiro  vērtība pret ASV dolāru ceturtdien kritās no 1,0566 līdz 1,0564 dolāriem par eiro, britu mārciņas vērtība pret ASV dolāru pieauga no 1,2112 līdz 1,2128 dolāriem par mārciņu, bet ASV dolāra vērtība pret Japānas jenu palielinājās no 150,23 līdz 150,35 jenām par dolāru. Eiro vērtība pret britu mārciņu kritās no 87,24 līdz 87,07 pensiem par eiro.", "link": "https://www.delfi.lv/bizness/37293360/bankas_un_finanses/56061972/akciju-cenas-pasaules-birzas-kritas-ecb-lemums-paaugstina-eiro-vertibu"},
{"title": "Latvija atpaliek. Cik liels ir neapliekamais minimums Baltijas valstīs", "category": "Finanses", "body": "Par 700 eiro minimālo algu darba ņēmējs saņems 601 eiro neto. Uz rokas saņemtā atalgojuma starpība ar patreiz noteikto minimālo algu būs 58 eiro (543 eiro šobrīd). Ja paaugstinātu minimālo ienākumu līdz Lietuvas līmenim – 625 eiro, tad izmaksa darba ņēmējam būtu 626 eiro mēnesī, kas būtu par 82 eiro vairāk nekā šobrīd. Salīdzinājumam Lietuvā no 2023. gada minimālā alga ir paaugstināta līdz 840 eiro, bet neapliekamais minimums minimālajai algai ir 625 eiro. Igaunijā no šī gada minimālā alga ir 725 eiro mēnesī, neapliekamais minimums – 654 eiro, bet no 2025.gada minimuma slieksni plānots palielināt līdz 700 eiro. Ņemot vērā darbaspēka trūkumu un dzīves dārdzības pieaugumam, samazinās to darba ņēmēju īpatsvars, kas saņem minimālo algu un mazāk. Pēc Centrālās statistikas pārvaldes datiem vēl pirms dažiem gadiem to īpatsvars bija ap 20% jeb katrs piektais iedzīvotājs darbaspējīgā vecumā. Tad pērn to skaits jau samazinājās līdz 16% jeb aptuveni 120 tūkstošiem iedzīvotāju. \"Grant Thornton Baltic\" aicina līdz ar minimālās algas palielināšanu atgriezt dienaskārtībā jautājumu par neapliekamā minimuma sliekšņa celšanu. Tas sniegtu lielāku ieguvumu mazo algu saņēmējiem un arī darbadevējam, nekā tikai minimālās algas celšana. \"Minimālās algas celšana par 80 eiro pēc būtības neuzlabos dzīves situāciju mazā atalgojuma saņēmējiem, bet nozīmēs lielāku nodokļu slogu darbu devējiem. Tāpēc, ja vēlamies palīdzēt šai sabiedrības daļai, tad būtu svarīgi palielināt neapliekamā minimuma slieksni, lai tas ir konkurētspējīgs ar Igauniju un Lietuvu. Jāmin, ka abas šīs valstis to pārskatīja pēdējā laikā. Latvija konkurē Baltijas līmenī, un šobrīd mums turpina būt augstākie darbaspēka nodokļi. Neapliekamā minimuma slieksnis nav paaugstināts kopš 2020.gada,\" norāda SIA \"Grant Thornton Baltic\" partneris Raitis Logins.", "link": "https://www.delfi.lv/bizness/37293360/bankas_un_finanses/56062198/latvija-atpaliek-cik-liels-ir-neapliekamais-minimums-baltijas-valstis"},
{"title": "Krāpnieki arvien biežāk sarunās izmanto latviešu valodu un biedē ar datu noplūdi", "category": "Finanses", "body": "Pēdējā laikā arvien biežāk \" SEB  banka\" saņem informāciju no klientiem, kuri norāda, ka krāpnieki, kuri zvana pa telefonu, runā latviski. Pēdējā laika tendence – klientu iebiedēšana ar to, ka viņu dati kļuvuši zināmi trešajām personām, tāpēc steidzami jārīkojas un jāpasargā sava nauda, pārskaitot to uz drošu kontu, informē bankas pārstāvji. \"Jau kādu laiku varam novērot, ka teksti, ko klienti saņem no krāpniekiem īsziņās vai e-pastos, kļūst arvien pareizāki, kļūdu mazāk, formulējumi atbilstošāki. Tāpēc atpazīt tos ir arvien grūtāk – jāpievērš īpaša uzmanība gan sūtītāja adresei, gan saitei, kas parasti ir iekļauta tekstā. Savukārt, pēdējās nedēļās sākām saņemt informāciju no klientiem, ka arvien biežāk arī zvanītāji sarunās ar potenciāliem upuriem izmanto latviešu valodu,\" saka \"SEB bankas\" Drošības pārvaldes vadītājs Mārcis Pelcis. Pēc viņa teiktā, pēdējā laikā izplatītākā krāpnieku shēma izskatās šādi: \"Ar ko tas beidzās – nav jāskaidro!\" turpina Pelcis, akcentējot, ka oficiālo organizāciju pārstāvji (bankas, Valsts policija, Latvijas Bankas pārstāvji un citi) telefonsarunas laikā nekad neprasa veikt maksājumus uz zvanītāju norādītiem kontu numuriem vai arī izpaust savus internetbankas pieejas datus vai kartes datus. Un pilnīgi noteikti oficiālo iestāžu darbinieki nelūgs cilvēkiem izņemt un kādam nodot skaidru naudu. \"Aicinām banku klientus būt vērīgiem, neiesaistīties sarunās ar zvanītajiem, ja ir aizdomas, ka tie var būt krāpnieki, droši pārtraukt sarunu un šaubu gadījumā pašiem sazināties ar organizāciju vai savu banku, zvanot uz oficiālo numuru. Turklāt svarīgi pašam sastādīt numuru, nevis atzvanīt uz to telefona numuru, no kura saņemts ienākošais zvans, pat ja numurs rādās kā piederošs policijai, bankai vai kādai citai iestādei. Savukārt, lai sekotu līdzi konta stāvoklim, aicinām uzstādīt telefonā bankas mobilo lietotni un ieslēgt paziņojumus par ienākošiem un izejošiem maksājumiem – tie ir bezmaksas un palīdz laicīgi pamanīt, ja kontā notiek nesankcionētas darbības,\" noslēdz eksperts.", "link": "https://www.delfi.lv/bizness/37293360/bankas_un_finanses/56063850/krapnieki-arvien-biezak-sarunas-izmanto-latviesu-valodu-un-biede-ar-datu-nopludi"},
{"title": "Digitālais eiro tuvojas: eksperte stāsta par projekta virzību un potenciālajiem ieguvumiem", "category": "Finanses", "body": "Lai gan pēdējos gados digitālo valūtu laukā dominēja privāti radītās kriptovalūtas, pasaules lielākās centrālās bankas ir sarosījušās un plāno ieviest savu digitālo naudu.  Eiropas Centrālā banka  nu jau kādu laiku aktīvi strādā pie digitālā eiro, un, kā sola Eiropas amatpersonas, jau šajā desmitgadē jebkurš Eiropas Savienības (ES) iedzīvotājs varēs tikt pie digitālā maciņa un eiro. Par projekta virzību un potenciālajiem ieguvumiem stāsta Marta Cera, \"Ellex Kļaviņš\" Banku un finanšu prakses grupas vadītāja. Viens no kriptovalūtu rašanās iemesliem bija digitālo tehnoloģiju entuziastu vēlme radīt valūtu, kuras vērtība nebūtu piesaistīta valstu vai centrālo banku lēmumiem un kuru nevarētu brīvi pavairot. Tādējādi, vismaz uz papīra, cilvēki varētu iegūt finansiālo neatkarību.  Tas, šķiet, gan nav izdevies, kriptovalūtas vairāk vai mazāk ir pakļautas globālās ekonomikas kaprīzēm, un, procentu likmēm kāpjot un aizņemšanās izmaksām kļūstot lielākām, interese par aktīvu, kuram nav īstās pasaules seguma, strauji saruka.", "link": "https://www.delfi.lv/bizness/37293360/bankas_un_finanses/56053930/digitalais-eiro-tuvojas-eksperte-stasta-par-projekta-virzibu-un-potencialajiem-ieguvumiem"},
{"title": "'Nākotnes kapitāls': Portfeļa izmaiņas uz 2023. gada četrdesmit trešo nedēļu", "category": "Finanses", "body": "Kamēr ASV ETF vēl turas ar pozitīvo ienesīgumu, Eiropas un Āzijas ETF turpina kritumu. Vislielāko vērtības kritumu piedzīvoja \" SEB  Active 80F fonds\", kas nedēļas laikā no -0,86% nokrita līdz -4,63%. Kas notika investoru portfeļos? Kuzikova akciju portfeļa izmaiņas: Joprojām 10 no 16 akcijas turpina uzrādīt pozitīvu ienesīgumu. Pēc platformas uzskaites “nesadalīta peļņa” palika gandrīz bez izmaiņām, proti, ap -10 eiro. Iepriekšēja nedēļā jau 6 akcijas rādīja pozitīvo izaugsmi. Lielākie uzvarētāji bija \"Next Energy\" ar +0,41% un \"Wallmart\" ar +0,16%. Tad kad lielākie vērtību zaudētāji bija \"JPMorgan Chase & Co\" ar - 0,36% (jau otru nedēļu pēc kārtas) un \"Alphabet\" ( Google ) ar -0,67%. Situācija ar Vilūna Baltijas akcijām ir šāda: Gaidu, kad portfelim pievienosies \"APF Holdings\" akcijas 200 eiro vērtībā. Tas izmainīs dinamiku un samazinās portfeļa zaudējumus. Situācija ar Vilūna kriptovalūtu portfeli ir šāda: Kriptovalūtas turpina lēnām augt. \"Bitcoin\" pieaugums ir pacēlis ar citu valūtu vērtību. Paredzams, ka cena tuvākajā laikā strauji nekritīsies. Iepriekšējā nedēļā investīcijas gāja Latvijas krājobligācijās. No maniem 16 pirkumiem šogad tas bija trešais labākais rezultāts, jo piedāvātais procents bija 4.1% Tāpat pārdevu pusi no \" Disney \" akcijām un ieguldīju šo naudu \"Netflix\" akcijas. Tas uzreiz samazināja \"Disney\" akciju zaudējumu apjomu no aptuveni 90 eiro uz 28. Kā arī \"Netflix\" parādīja pozitīvo izaugsmi. Turpmāk visas investīcijas šajā sektorā dalīšu starp šiem diviem uzņēmumiem. Tas ļaus samazināt \"Disney\" negatīvo efektu uz manu portfeli. Šonedēļ investīcijas ies \" Microsoft \" un \"Google\". Beidzot investīcijas šīs akcijās pārsniegs 300 eiro apjomu. Nākamie ieguldījumi ies P2P sektorā, jo tas ir bijis atstāts novārtā kādu laiku, kad fokusējos uz Baltijas akcijām un kriptovalūtām. Raksts tapis sadarbībā ar \"SEB Roboinvestoru\"!", "link": "https://www.delfi.lv/bizness/37293360/bankas_un_finanses/56068134/nakotnes-kapitals-portfela-izmainas-uz-2023-gada-cetrdesmit-treso-nedelu"},
{"title": "Kā no hobija izveidot uzņēmumu, kas pelna miljonus. Latvijas 'iPhone Photography School' stāsts", "category": "Finanses", "body": "Veiksmīgi uzņēmumi var izaugt arī no hobija, to apliecina \"iPhone Photography School\" dibinātājs Emīls Pakārklis, kura blakus nodarbe – rakstīt par fotografēšanu ar \"iPhone\" – kļuva par darbu un tad par pamatu veiksmīgam uzņēmumam. \"Tas nesākās vienā dienā, es ar to nodarbojos vairāk nekā desmit gadus,\" saka Pakārklis. Viņš, vēl būdams students, meklējis veidus, kā, izmantojot internetu, gūt papildu ienākumus.  Sācis ar bloga izveidošanu, kur dalījās ar pieredzi, kā, izmantojot \"iPhone\" telefonu, iegūt labākās iespējamās fotogrāfijas. Bloga apmeklētāju skaits sāka augt.  Visu sarunu skaties video formātā!", "link": "https://www.delfi.lv/bizness/37293360/bankas_un_finanses/56056052/ka-no-hobija-izveidot-uznemumu-kas-pelna-miljonus-latvijas-iphone-photography-school-stasts"},
{"title": "'APF Holdings' IPO tiek pagarināts un samazināta vienas akcijas cena. Pensiju fonds ieguldīs naudu", "category": "Finanses", "body": "Lai gan sākotnēji pieteikšanās uz \" APF Holdings \" akcijām bija paredzēta līdz 30 oktobrim, lemts to pagarināt un arī samazināt vienas akcijas cenu, informē uzņēmumā. Lēmumu pagarināt pieteikšanos uz akcijām izraisīja divi faktori: \" Citadeles \" aktīvu pārvaldes uzņēmums \"CBL Asset Management\" valsts fondēto pensiju plāna \"CBL Aktīvais\" vārdā izteicis gatavību iegādāties nozīmīgu daļu no \"APF Holdings\" sākotnējā piedāvājuma akcijām. \"Cena, par kādu vienojāmies piedalīties IPO, dod iespēju kompānijai piesaistīt kapitālu savu izaugsmes plānu finansēšanai un vienlaikus nodrošina pievilcīgu atdeves potenciālu valsts fondēto pensiju \"CBL Aktīvais\" plānam akciju vērtības pieauguma potenciālu, šiem plāniem realizējoties,” norāda Zigurds Vaikulis, \"CBL Asset Management\" investīciju direktors un pensiju plānu pārvaldnieks. Uzņēmumā, neskatoties uz faktu, ka akciju cena bija jāsamazina, tiek pausts gandarījums par apjomīga investora piesaisti. “\"CBL Asset Management\" mums nodrošina jaunu “enkura” investoru, kas uzņēmuma attīstībai dos stabilitāti un stiprinās uzņēmuma pozīcijas finanšu tirgū, ņemot vērā, ka \"CBL Asset Management\" ir viens no vadošajiem pensiju pārvaldniekiem mūsu reģionā. Liela pensiju plāna klātbūtne akcionāru lokā visiem mūsu partneriem stiprinās pārliecību par uzņēmuma ekonomisko izaugsmi un pārvaldības kvalitāti,” komentē Jurijs Adamovičs, \"APF Holdings\" valdes priekšsēdētājs. “\"APF Holdings\" IPO ir viena no retajām iespējām ieguldīt pensiju kapitālu perspektīvu Latvijas uzņēmumu izaugsmē. Vēlamies, lai šis IPO izdodas, lai Latvijas kompānija aug, lai attīstās vietējais kapitāla tirgus - ar šādu uzstādījumu ķērāmies pie šī darījuma organizēšanas,\" saka Vaikulis. Otrs faktors, kas palīdzēja samazināt vienas akcijas cenu, bija Lauku atbalsta dienesta lēmums par divu miljonu eiro finansējuma pieejamību uzņēmuma nākotnes plānu īstenošanai. Attiecīgi tādējādi ir samazināta summa, ko nepieciešams piesaistīt IPO piedāvājumā. Tādēļ akcijas no pirmdienas tiks piedāvātas par 5,11 eiro par vienību, lai gan sākotnējā cena bija 6,81 eiro. \"Lai ievērotu visu investoru līdzvērtīgas tiesības, jaunā cena 5,11 eiro tiks piemērota visiem IPO darījumiem, proti, gan tiem investoriem, kas jau ir parakstījušies uz akcijām, gan tiem, kas vēl parakstīsies uz IPO piedāvātajām akcijām līdz IPO beigām,\" teikts uzņēmuma paziņojumā, piebilstot, ka arī IPO akciju parakstīšanās termiņš tiek pagarināts līdz 2023. gada 3. novembra pulksten 15:30. Investoriem, kuri jau parakstījās uz akcijām, nekas nav jādara un pēc akciju alokācijas viņu orderi tiks izpildīti par jauno cenu 5,11 eiro par akciju un naudas starpība tiks atgriezta kontā. Ja tomēr jaunā cena un parakstīšanās perioda izmaiņas investorus neapmierina, tie var atcelt savus jau iesniegtos darījumus līdz 2. novembra 15:30.", "link": "https://www.delfi.lv/bizness/37293360/bankas_un_finanses/56068440/apf-holdings-ipo-tiek-pagarinats-un-samazinata-vienas-akcijas-cena-pensiju-fonds-ieguldis-naudu"},
{"title": "Akciju cenas Volstrītā un Eiropas biržās pieaug, naftas cenas krītas", "category": "Finanses", "body": "Naftas cenas  pasaulē pirmdien kritās, tirgus dalībniekiem cerot, ka vēl ir iespējams novērst plašu reģionālu konfliktu Tuvo Austrumu mērogā. Akciju cenas ASV un Eiropas biržās pieauga, kritumam naftas tirgū vairojot cerības, ka ASV Federālā rezervju sistēma (FRS) trešdien un Anglijas Banka ceturtdien nolems nemainīt procentlikmes. \"Jēlnaftas cenas ir atkal nokritušās zem 90 ASV dolāriem par barelu, jo Izraēlas iebrukums Gazā izrādījies apdomīgāks, nekā daudzi sākotnēji bažījās,\" sacīja \"CMC Markets\" analītiķis Maikls Hjūsons. \"Lai gan šis uzskats pagaidām uztur naftas cenas zemākas, situācija vēl arvien ir ļoti nestabila un jebkāda pazīme par konflikta izvēršanos plašākā Tuvo Austrumu konfliktā stingri ietekmētu naftas cenas,\" sacīja \"Tickmill\" analītiķis Džeimss Hārts. Plašas ofensīvas vietā Izraēla ir izvēlējusies mērķētus uzbrukumus dienu no dienas, mazinot bažas par to, ka karā varētu iesaistīties Irāna un pat ASV. ASV biržu indekss \"Dow Jones Industrial Average\" pirmdien pieauga par 1,6% līdz 32 928,96 punktiem, indekss \"Standard & Poor's 500\" kāpa par 1,2% līdz 4166,82 punktiem, savukārt indekss \" Nasdaq  Composite\" palielinājās par 1,2% līdz 12 789,48 punktiem. Londonas biržas indekss FTSE 100 pirmdien pieauga par 0,5% līdz 7327,39 punktiem, Frankfurtes biržas indekss  DAX  kāpa par 0,2% līdz 14 716,54 punktiem, bet Parīzes biržas indekss CAC 40 palielinājās par 0,4% līdz 6825,07 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 3,8% līdz 82,31 ASV dolāram par barelu. \"Brent\" markas jēlnaftas cena Londonas biržā samazinājās par 3,3% līdz 87,45 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien pieauga par 0,03% līdz 50,55 eiro par megavatstundu. Eiro vērtība pret ASV dolāru pirmdien pieauga no 1,0565 līdz 1,0619 dolāriem par eiro, britu mārciņas vērtība pret ASV dolāru kāpa no 1,2122 līdz 1,2168 dolāriem par mārciņu, bet ASV dolāra vērtība pret Japānas jenu samazinājās no 149,66 līdz 149,06 jenām par dolāru. Eiro vērtība pret britu mārciņu pieauga no 87,15 līdz 87,23 pensiem par eiro.", "link": "https://www.delfi.lv/bizness/37293360/bankas_un_finanses/56070038/akciju-cenas-volstrita-un-eiropas-birzas-pieaug-naftas-cenas-kritas"},
{"title": "Digitālās monētas un 'Bitcoin' burbuļo. Nedēļa finanšu pasaulē", "category": "Finanses", "body": "Finanšu pasaule ik dienu piedzīvo gan kāpumus, gan kritumus. Lai sniegtu lasītājiem ieskatu, kas notiek akciju tirgos, \"Delfi Bizness\" piedāvā nedēļas (23.10.-27.10.) notikumu apkopojumu. Kriptovalūtu \"zelta standarta\" un līdera - \"Bitcoin\" - cena šī gada sākumā grozījās ap 15 tūkstošiem dolāru, liekot daudziem pieņemt, ka šie aktīvi ir \"miruši\". Taču nu entuziasms \"Bitcoin\" cienītāju pasaulē sāk pakāpeniski pieaugt. Pirmo reizi šī gada laikā \"Bitcoin\" cena ir pārsniedza 35 tūkstošus ASV dolāru par vienu monētu. Eksperti skaidro to ar potenciālo miljonu pieplūdumu digitālās monētās, kad ASV uzraugi atļaus investīciju fondiem veidot kriptovalūtu ETF.  Uzzināt vairāk.", "link": "https://www.delfi.lv/bizness/37293360/bankas_un_finanses/56062598/digitalas-monetas-un-bitcoin-burbulo-nedela-finansu-pasaule"},
{"title": "Kā pa viļņiem – īstermiņa īres biznesa īpatnības Rīgā", "category": "Finanses", "body": "Par pandēmiju daudz skarbāks posms biznesam bija iepriekšējā ziema, kad komunālās izmaksas strauji kāpa. Savukārt ziemā Latvijā viesu parasti nav daudz, stāsta SIA \"Homestate plus\" (BookinRiga.lv) valdes priekšsēdētājs Jānis Erkmanis. Viņa un Mārtiņa Vēras uzņēmums pēdējos gados darbojas īstermiņa īres dzīvokļu jomā, kas nebūt nav tik vienkārši, kā varētu šķist, raugoties no malas. Pašiem dzīvokļi gan nepieder. Taču pārvaldīto īpašumu portfelis ir viens no lielākajiem Latvijā. Erkmanis atzīst, ka lieti noderot iepriekšējā pieredze nekustamā īpašuma aģenta lomā, taču šajā uzņēmējdarbības jomā ļoti liels uzsvars ir uz viesmīlību, klientu apmierinātību un attiecīgi – atsauksmēm. \"Delfi Bizness\" ar uzņēmēju tiekas, lai noskaidrotu šī biznesa īpatnības Latvijā, vai tas ietekmē vispārējo mājokļu pieejamību galvaspilsētā, kā arī – vai arvien ir izdevīgi ieguldīt šādos īpašumos.", "link": "https://www.delfi.lv/bizness/37293360/bankas_un_finanses/56070910/nodoklos-iekasets-vairak-neka-planots"},
{"title": "Ārvalstu eksperts: esmu liels Baltijas fans, Latvijas kapitāla tirgum ir potenciāls", "category": "Finanses", "body": "Lai arī Baltijas kapitāla tirgus vēl nav pietuvojies turīgajiem Rietumiem un Latvija atpaliek pat no kaimiņiem, kopumā, kā \" Delfi Bizness \" saka Eiropas Rekonstrukcijas un attīstības bankas (ERAB) eksperts Džims Tērnbuls, reģions ir augsti attīstīts un daudzsološs. Šobrīd nepieciešams tikai atbalstīt jaunu uzņēmumu ienākšanu tirgū. Igaunijas un Lietuvas kapitāla tirgi ir priekšā Latvijai, bet kopumā Baltijas reģionam, ko, pateicoties indeksiem, var uzskatīt par vienotu tirgu, ir vēl, kur augt, ja, piemēram, salīdzina ar Islandi. Ja kapitāla tirgus apjoms Igaunijā, kas ir visvairāk attīstītā no trim Baltijas valstīm, nedaudz pārsniedz 10% no iekšzemes kopprodukta (IKP), tad Islandē šis skaitlis ir 60%. Citās ziemeļvalstīs kapitāla tirgus apjoms pārsniedz IKP. Intervija ar Reikjavikas biržas prezidentu. Tirgus izmērs ir arī viens no lielākajiem klupšanas akmeņiem, ko intervijā min Tērnbuls. Man vienmēr, sākot runāt ar ārvalstu ekspertiem, gribas uzzināt, kā mēs, Baltija, izskatāmies no ārpuses. Mums pašiem ir savs skatījums, bet ko jūs redzat? Ātrā atbilde uz šo jautājumu, ko sev pierakstīju: mazs, bet daudzsološs reģions. Baltijas valstis, ņemot vērā kapitāla tirgu, infrastruktūru un kopējo situāciju, atrodas ļoti attīstītā pasaules nostūrī. Ir arī labi pensiju uzkrājumi. Bet problēma ir tā, ka reģions cieš no tā, ko mēs saucam par \"izmēra tirāniju\", proti, mazs tirgus. Un tas ir tas, ko lēmumu pieņēmēji, manuprāt, no visām trim valstīm ir sapratuši: ka ir nepieciešams būt noteiktā izmērā, lai piesaistītu starptautiskos investorus un iekļautos globālajos indeksos.", "link": "https://www.delfi.lv/bizness/37293360/bankas_un_finanses/56062408/arvalstu-eksperts-esmu-liels-baltijas-fans-latvijas-kapitala-tirgum-ir-potencials"},
{"title": "Lai ECB lemtu par likmju samazināšanu, nepieciešamas pārmaiņas ekonomikā, uzsver Kazāks", "category": "Finanses", "body": "Jaunākie dati uzrāda, ka eirozonas ekonomika sarūk, un eirozonas inflācija ir nokritusies līdz vairāk nekā divu gadu zemākajam līmenim. Komentējot šos datus, Kazāks intervijā \"Bloomberg\" uzsvēris, ka likmju samazinājuma soli ECB patlaban varētu apsvērt tad, ja būtu redzams straujš ekonomiskās aktivitātes kritums vai bezdarba līmeņa pieaugums. \"Nav vajadzības šobrīd apspriest likmju samazināšanu,\" sacīja  Latvijas Bankas  amatpersona. Aizņemšanās izmaksu samazinājums 2024. gada pirmajā pusgadā, \"viņaprāt, būtu pretrunā ar pašreizējām makroekonomiskajām perspektīvām – bet nenoteiktība, protams, joprojām ir liela\". Saskaņā ar Kazāka teikto, cīņa ar visstraujāko cenu kāpumu eiro laikmetā vēl aizvien nav uzvarēta, un turpmākais ceļš, visticamāk, būs sarežģīts. Piemēram, \"Bloomberg Economics Nowcast\" modelis paredz nelielu inflācijas kāpumu līdz 3,1% novembrī. Amatpersonas joprojām koncentrējas uz to, lai 2025. gada otrajā pusē, kā plānots, panāktu 2% inflāciju, kas ir ECB mērķis. \"Jā, mēs esam redzējuši strauju inflācijas līmeņa samazināšanos, taču tas joprojām ir krietni virs 2%,\" sacīja Kazāks. \"Protams, joprojām pastāv riski, ka inflācija var kļūt noturīga augstākos līmeņos nekā esam iepriekš pagātnē redzējuši, nevis 2% līmenī,\" viņš norādīja. \"Durvīm aizvien jāpaliek atvērtām, ja redzam nepieciešamību paaugstināt likmes,\" uzsvēra Kazāks. \"Mēs šo lēmumu pieņemsim no sanāksmes uz sanāksmi,\" norādīja Kazāks.", "link": "https://www.delfi.lv/bizness/37293360/bankas_un_finanses/56073488/lai-ecb-lemtu-par-likmju-samazinasanu-nepieciesamas-parmainas-ekonomika-uzsver-kazaks"},
{"title": "Virza tālāk atbalstu hipotekāro kredītu ņēmējiem", "category": "Finanses", "body": "Pēc tam, kad arī Saeima tos atbalstīs otrajā lasījumā, gan komisijai, gan arī Saeimai vēl pie tiem būs jāstrādā arī trešajā, galīgajā lasījumā. Kredītiestādei būs jāsamaksā nodeva hipotekārā kredīta ņēmējam 30% apmērā no par attiecīgo ceturksni aprēķinātajiem procentu maksājumiem, bet ne vairāk kā divus procentpunktus no periodam noteiktās procentu likmes, ievērojot, ka samazinātā procentu likme nedrīkst būt zemāka nekā sākotnējā likme. Precīzā likumprojekta redakcija uz otro lasījumu būs pieejama uz Saeimas sēdi, reizē pašreizējā darba versija paredz, ka atbalsts tiek sniegts tiem patērētājiem, kuriem pēdējais kalendārā mēneša laikā aprēķinātais hipotekārā kredīta līguma maksājums pārsniegs 20% no patērētāja (aizņēmēja kopā ar līdzaizņēmēju) kopējiem rīcībā esošiem vidējiem mēneša neto ienākumiem pēdējo sešu mēnešu laikā. Šo noteikumu par 20% ierobežojumu gan neattiecinās uz patērētājiem, kuriem ģimenēs uz iesnieguma iesniegšanas brīdi būs bērna gaidību laiks vai būs bērns līdz 23 gadiem ieskaitot. Lai saņemtu atbalstu, patērētājam būs jāizpildās arī vairākiem citiem kritērijiem. Atbalsts būs spēkā uz vai nu vienīgo hipotekārā kredīta līgumu, vai attiektos uz tādu nekustamo īpašumu, kur patērētājs vai kāds viņa ģimenes loceklis deklarējies. Hipotekārā kredīta līgumam būs jābūt noslēgtam līdz 2023. gada 31. oktobrim un hipotekārā kredīta atlikums nevarēs pārsniegt 250 000 eiro. Patērētājam arī būs jāiesniedz iesniegums nodevas maksātājam jeb kredītiestādei par noteiktā atbalsta saņemšanu. Grozījumi paredz atbalsta sniegšanai attiecībā uz kredītiestādēm ieviest hipotekārā kredīta ņēmēju aizsardzības nodevu. Hipotekārā kredīta ņēmēja aizsardzības nodevu gan nepiemērotu par tiem hipotekārajiem kredītiem, kas izsniegti ar fiksētu procentu likmi visā kredīta atmaksas periodā. Iespējams, arī šis formulējums likumprojekta tabulā uz Saeimas sēdi būs precizēts. Kredītiestādēm, kas būs nodevas maksātāji, būs noteikts pienākums sniegt atbalstu atbilstīgajiem hipotekārā kredīta ņēmējiem, samaksājot patērētājiem augstāk minēto nodevu.", "link": "https://www.delfi.lv/bizness/37293360/bankas_un_finanses/56074118/virza-talak-atbalstu-hipotekaro-kreditu-nemejiem"},
{"title": "Gribēja kā labāk, sanāca pretēji. Kriptovalūtu prinča tiesas prāva rit pilnā sparā", "category": "Finanses", "body": "\"Mēs domājām, ka izveidosim labāko produktu tirgū,\" sešu stundu iztaujāšanas laikā Manhetenas federālajā tiesā sacīja bijušais kriptovalūtu princis Sems Benkmens-Frīds, kurš no cilvēka, kas savienos tradicionālo finanšu pasauli ar digitālo monētu telpu, teju vienā naktī kļuva par apsūdzēto miljardu dolāru izsaimniekošanas lietā. Kriptovalūtu lielākā problēma ir tā, ka, pretēji centrālo banku izdotajai valūtai, kuras vērtību garantē valsts goda vārds vai, kā agrāk bija ierasts, reāla bagātība zeltā un citos aktīvos, tām pašām nav vērtības. Tās maksā tikai tik, cik kāds ir gatavs par tām atdot, un daudzi biznesi šajā nozarē faktiski tika būvēti, pieņemot, ka naudas plūsma neapstāsies. Tādējādi, kad ekonomiskā situācija visā pasaulē pasliktinājās un investori sāka rūpīgāk aizdomāties, kur likt naudu, kriptovalūtu nozare pieredzēja vairākus bankrotus un monētu vērtības pilnīgu sabrukumu. Vai ziema galā? Kriptovalūtām labākā nedēļa kopš rudens Pagājušā gada izskaņā šķita, ka, par spīti visām nedienām, kriptovalūtu birža FTX un tās meitasuzņēmumi ir nesatricināmi. Tomēr, kad 2022. gada novembrī izskanēja ziņas, ka uzņēmumam ir likviditātes problēmas, un investori steidza izņemt savu naudu, kas glabājās FTX, atklājās problēmas, kas noveda pie biržas bankrota un vēlāk jau apsūdzībām pret tās vadītājiem ar Semu Benkmenu-Frīdu priekšgalā.", "link": "https://www.delfi.lv/bizness/37293360/bankas_un_finanses/56071390/gribeja-ka-labak-sanaca-preteji-kriptovalutu-princa-tiesas-prava-rit-pilna-spara"},
{"title": "'Luminor Bank' peļņa augusi divas reizes līdz 178,3 miljoniem eiro", "category": "Finanses", "body": "\" Luminor Bank \" peļņa šī gada deviņos mēnešos sasniegusi 178,3 miljonus eiro, kas ir 2,1 reizi lielāka nekā 2022.gada attiecīgajā periodā. Tostarp gada trešajā ceturksnī \"Luminor Bank\" nopelnījusi 65,1 miljonu eiro, kas ir par 62,8% vairāk nekā 2022.gada trešajā ceturksnī. Banka skaidro, ka peļņu galvenokārt ietekmēja neto ienākumi no procentiem, jo pieauga likmes, kas gadiem ilgi piedzīvoja ārkārtīgi zemus procentus un ierobežoja pelnītspēju. \"Luminor Bank\" kopējie aktīvi 2023.gada 30.septembrī bija 15,254 miljardi eiro, kas ir par 3,4% lielāki nekā 2022.gada 31.decembrī, kad aktīvi bija 14,757 miljardi eiro. \"Luminor Bank\" pārstāvji informēja aģentūru LETA, ka šī gada trešajā ceturksnī \"Luminor Bank\" saglabāja spēcīgu likviditāti un kapitāla pozīcijas, kā arī veica ieguldījumus turpmākā attīstībā, uzlabojot efektivitāti. \"Luminor Bank\" darbība apliecina stabilu kredītu kvalitāti. Ienākumus nenesošo aizdevumu apjoms ir 1,3% apmērā no bruto aizdevumiem. Trešā ceturkšņa laikā privātpersonu noguldījumu apmērs Latvijā pieauga par 25%. Līdz ar to kopējais \"Luminor Bank\" noguldījumu portfelis Latvijā sasniedzis 2,954 miljardus eiro. \"Luminor Bank\" kredītportfelis Latvijā trešā ceturkšņa beigās bija 2,97 miljardi eiro. Šī gada trešajā ceturksnī \"Luminor Bank\" turpināja ieguldīt savā nākotnes kapacitātē un iespējās, īpaši koncentrējoties uz atbalstu klientiem un stratēģijas īstenošanu, lai iegūtu no Baltijas reģiona spēcīgajām ilgtermiņa izaugsmes perspektīvām. Reaģējot uz šī brīža ekonomisko situāciju un procentu likmju kāpumu, ir palielinājies \"Luminor Bank\" termiņnoguldījumu apjoms un pieaugusi klientu saņemtā peļņa no paaugstinātajām procentu likmēm. Korporatīvajā segmentā \"Luminor Bank\" palielināja izsniegto finansējumu uzņēmumiem un joprojām turpina būt vadošais obligāciju emisiju organizētājs Baltijā. \"Luminor Bank\" vadītāja Latvijā Kerli Varesa norāda, ka arvien tiek novērota palielināta interese par termiņnoguldījumiem, kam šogad vairākkārt palielinātas procentu likmes, sasniedzot vienu no augstākajiem rādītājiem eirozonā - 4%. Attiecībā uz kreditēšanu Varesa norāda, ka bankas kredītu izsniegšanas politika nav mainījusies - atbalstīt vietējos iedzīvotājus un uzņēmumus. Uzņēmēji turpina saņemt finansējumu attīstības projektu īstenošanai un saglabājas privātpersonu interese par īpašumu iegādi. Saskaņā ar savu stratēģiju, trešajā ceturksnī banka turpināja investēt informācijas tehnoloģiju (IT) sistēmās un organizācijas stiprināšanā, uz ko arī turpmākajos ceturkšņos plānots fokusēties. Šīs investīcijas veicināja ceturkšņa darbības izdevumu pieaugumu par 39%. Tāpat \"Luminor Bank\" turpināja īstenot aktivitātes vides, sociālās un korporatīvās pārvaldības (ESG) mērķu sasniegšanai, tostarp stiprinot pārvaldību, padziļināti izvērtējot ESG riskus un uzlabojot datu ieguves veidus. \"Luminor Bank\" trešajā ceturksnī izveidoja uzkrājumus zaudējumiem no kredītu vērtības samazinājuma, salīdzinot ar 2022.gadu, kad šie uzkrājumi tika pazemināti, kā arī palielināja nodokļu izdevumus pēc tam, kad Lietuvā ieviesa pagaidu banku nodokli. Banka saglabāja ceturksnī gūto peļņu. Salīdzinot ar 2022.gada trešo ceturksni, bankas kopējais kapitāla rādītājs pieauga par 9,5%, sasniedzot 48,6%, un radīja lielāku bankas izlīdzinātā pašu kapitāla atdevi (14,9%). Ceturkšņa beigās bankas likviditātes seguma koeficients bija 176,2% un tās pamatkapitāla, pašu kapitāla (Tier 1) un kopējā kapitāla rādītājs, ieskaitot perioda peļņu, bija 23,9%. \"Luminor Bank\" peļņa 2022.gada deviņos mēnešos bija 84,4 miljoni eiro, bet 2022.gada trešajā ceturksnī tika gūta 40 miljonu eiro peļņa. Pēc aktīvu apmēra \"Luminor Bank\" filiāle Latvijā ir ceturtā lielāka banka Latvijā. Banku kontrolē ASV investīciju kompānija \"Blackstone\".", "link": "https://www.delfi.lv/bizness/37293360/bankas_un_finanses/56075826/luminor-bank-pelna-augusi-divas-reizes-lidz-178-3-miljoniem-eiro"},
{"title": "Blēžu nagos iekrīt arī finanšu prasmīgie un turīgie; aizdomas par krāpnieku 'fermām' Latvijā", "category": "Finanses", "body": "Jaunākie dati liecina, ka Latvijas četru lielāko banku klientiem deviņos mēnešos izkrāpti teju 8 miljoni eiro, un nekas neliecina, ka tendence varētu mazināties. Potenciāli tā varētu kļūt pat spēcīgāka, jo, kā raidījumā \"Nākotnes kapitāls\" stāstīja  SEB  Drošības pārvaldes vadītājs Mārcis Pelcis, ja agrāk viens no signāliem, ka zvana krāpnieks, bija valsts valodas neprasme, tad tagad viņi ir \"apguvuši\" arī latviešu valodu. \"Ir divas senākās profesijas, vienu vārdā neminēšu, otra ir krāpniecība,\" saka bankas drošības eksperts Pelcis, norādot – lai gan pēdējā laikā krāpnieku metodes kļūst aizvien izsmalcinātākas, negodprātīgi ļautiņi vienmēr ir gribējuši iedzīvoties uz citu rēķina. To apliecina arī Finanšu nozares asociācijas apkopotie dati par pēdējiem deviņiem mēnešiem. Kopumā 2023. gadā līdz oktobrim īstenoti 5616 krāpšanas gadījumi, bet novērsts 9531.", "link": "https://www.delfi.lv/bizness/37293360/bankas_un_finanses/56070532/blezu-nagos-iekrit-ari-finansu-prasmigie-un-turigie-aizdomas-par-krapnieku-fermam-latvija"},
{"title": "'Bitcoin' vērtība oktobrī pieauga par 28%, liecina 'Binance' dati", "category": "Finanses", "body": "Pēc mājieniem, ka \" Bitcoin \" ETF varētu saņemt zaļo gaismu no  ASV  Vērtspapīru un biržu komisijas (SEC), \"Bitcoin\" cena oktobrī piedzīvoja strauju palēcienu par vairāk nekā 28%, sekmējot arī citu kriptovalūtu kāpumu, ar datiem dalās kriptovalūtu birža \"Binance\". Oktobra sākumā \"Bitcoin\" cena bija 25 534 eiro, kas bija tuvu mēneša zemākajam punktam. Savukārt mēneša beigās cena jau sasniedza 32 760 eiro, uzrādot negaidīti strauju pieaugumu par 28,3%. Kāpuma galvenais iemesls bija Bitcoin ETF (biržā tirgota fonda) apstiprinājuma gaidas, jo 23. oktobrī NASDAQ klīringa centrs reģistrēja IBTC simbolu, kas ir nepieciešams solis pirms jebkura jauna aktīva tirdzniecības sākuma, skaidro \"Binance\" pārstāve Latvijā un Igaunijā Polina Brotjē. Kriptovalūtu tirgus šo signālu uztvēra kā netiešu mājienu, ka fonā notiek ETF sagatavošanās darbi un SEC pozitīvais lēmums varētu tikt pieņemts līdz šā gada beigām, kam uzreiz sekotu arī tirdzniecības uzsākšana. Institucionālajiem investoriem vienkāršotos piekļuve kriptovalūtu aktīviem, ievērojami palielinot pieprasījumu un veicinot cenas kāpumu. Otrās populārākās kriptovalūtas \"Ethereum\" pieaugums oktobrī bija pieticīgāks – 8,1%. Mēneša sākumā viena \"Ethereum\" cena bija 1523 eiro, bet mēneša beigās tirgus cena sasniedza jau 1712 eiro. Augstākā cena oktobrī bija 1746 eiro, bet zemākā – 1583 eiro. \"Binance\" norāda, ka visticamāk, ka vērtības pieaugumu ietekmēja \"Bitcoin\" cenas straujais kāpums, jo nebija citu nozīmīgu ziņu vai notikumu, kas būtu varējuši tik nozīmīgi ietekmēt citu kriptovalūtu cenu. Trīs lielāko kritpovalūtu vidū vispieticīgāko pieaugumu oktobrī piedzīvoja \"Binance\" kriptovalūta BNB – tikai 4,4 % kāpums. Oktobri BNB iesāka ar 204 eiro, bet noslēdza pie 213 eiro cenu atzīmes. ETF apstiprinājuma gaidas un Bitcoin ieguves samazinājums uz pusi nākamā gada aprīlī turpina būt nozīmīgs faktors kriptovalūtu tirgū, jau šobrīd nodrošinot labus ienākumus īstermiņa investoriem. Daži analītiķi gan joprojām ir skeptiski par turpmāku cenas pieauguma iespējamību un norāda, ka Bitcoin šobrīd varētu būt pārvērtēts un drīzumā ir sagaidāma cenas lejupslīde. Tomēr kopumā kriptovalūtu tirgū valda liels optimisms un cenas kāpuma gaidas.", "link": "https://www.delfi.lv/bizness/37293360/bankas_un_finanses/56077142/bitcoin-vertiba-oktobri-pieauga-par-28-liecina-binance-dati"},
{"title": "Par trešdaļu augušas apdrošināšanas atlīdzības zemniekiem", "category": "Finanses", "body": "2023. gada 8 mēnešos sējumu un stādījumu apdrošināšanas prēmijas saņemtas 1,5 miljonu eiro apmērā (tai skaitā valsts atbalsts polišu iegādei), atlīdzībās izmaksāti 15,5 miljoni eiro, kas ir ļoti straujš pieaugums pret pērno gadu – 71% palielinājums. Tai skaitā par augusta vētras nodarītajiem zaudējumiem sējumiem atlīdzībās izmaksāti 6,5 miljoni eiro. Lauksaimniecības  dzīvnieku apdrošināšanā iemaksātās prēmijas bijušas 5,1 miljoni eiro, izmaksātās atlīdzības – 3 miljoni eiro. \"Lauksaimniecības apdrošināšanā ir izteikta sezonalitāte – lielāko daļu prēmiju zemnieki maksā agrā pavasarī un vēlā rudenī, un rudens iemaksas vēl nav veiktas. Savukārt absolūti lielākā daļa no visa gada laikā izmaksātajām atlīdzībām ir jau aprēķinātas. Tomēr, pat neraugoties uz šo laika nobīdi, diezgan droši varam teikt, ka šogad apdrošinātāji no sējumu apdrošināšanas ir krietnos zaudējumos. Savukārt zemnieki ir pieredzējuši, ka apdrošināšana ir reāla un noderīga finanšu risku vadība,\" saka LAA prezidents  Jānis Abāšins . Kopumā gada laikā lauksaimniecības kultūrām vislielākos postījumus nodarījuši lielie lieti, vētra ar krusu un kailsals. Savu artavu devuši arī meža zvēri un putni. \"Šī gada mainīgie un nelabvēlīgie laikapstākļi parāda būtisko nepieciešamību apdrošināt riskus. Tās saimniecības, kuras apdrošinājušas savu pārtikas ražošanu, šo gadu spēs pārdzīvot. Tas tikai vēlreiz parāda apdrošināšanas nozīmīgumu lauksaimniecībā,\" atgādina Lauksaimniecības organizāciju sadarbības padomes (LOSP) valdes priekšsēdētājs Guntis Gūtmanis. Zemnieki var apdrošināt sējumus pret vasaras un ziemas riskiem – izsalšanas, vētras, krusas, lietus, veldres, meža zvēru un arī pret sausuma risku. Apdrošināmo kultūru vidū ir rapši, ripši, kvieši, rudzi, mieži, tritikāle, auzas, pupas, zirņi un griķi. Šādi neprognozējami gadi apliecina, ka apdrošināšana lauksaimniecības risku vadībai ir ļoti nepieciešama.", "link": "https://www.delfi.lv/bizness/37293360/bankas_un_finanses/56077702/par-tresdalu-augusas-apdrosinasanas-atlidzibas-zemniekiem"},
{"title": "Anglijas Banka nemaina procentlikmi", "category": "Finanses", "body": "Lielbritānijas  centrālā banka -  Anglijas  Banka - ceturtdien otro sanāksmi pēc kārtas bāzes procentlikmi saglabāja nemainīgu. Centrālā banka bāzes procentlikmi saglabāja 5,25% apmērā, kas ir augstākais līmenis kopš 2008.gada. 2021.gada decembrī Anglijas Banka bāzes procentlikmi palielināja pirmo reizi vairāk nekā trīs gados, kad tā no 0,1% pieauga līdz 0,25%. Kopš tā laika bāzes procentlikme Lielbritānijā tikusi palielināta četrpadsmit reizes. Tādējādi ar kreditēšanas ierobežošanu Anglijas Banka cenšas apkarot augsto inflāciju. Ceturtdien Anglijas Banka norādīja, ka ir priekšlaicīgi domāt par procentlikmes samazināšanu. Gada inflācija Lielbritānijā septembrī veidojusi 6,7%, tādējādi tā saglabājusies nemainīgā līmenī salīdzinājumā ar augustu.", "link": "https://www.delfi.lv/bizness/37293360/bankas_un_finanses/56078554/anglijas-banka-nemaina-procentlikmi"},
{"title": "Akciju cenas kāpj, ASV dolāra vērtība krītas", "category": "Finanses", "body": "Akciju cenas Volstrītā turpināja pieaugt, un to piemēram sekoja akciju cenas Āzijas un Eiropas biržās, pēc FRS trešdienas lēmuma nemainīt procentlikmes. Investoriem ir \"sajūta, ka FRS ir nonākusi pie procentlikmju celšanas cikla beigām,\" sacīja \"Saxo\" analītiķis Redmonds Vongs. Kā jau bija gaidāms,  Lielbritānijas  centrālā banka - Anglijas Banka - ceturtdien otro sanāksmi pēc kārtas bāzes procentlikmi saglabāja nemainīgu. Centrālā banka bāzes procentlikmi saglabāja 5,25% apmērā, kas ir augstākais līmenis kopš 2008.gada. Anglijas Bankas prezidents Endrū Beilijs tomēr sacija, ka ir \"pāragri\" domāt par procentlikmju samazināšanu. ASV biržu indekss \"Dow Jones Industrial Average\" ceturtdien pieauga par 1,7% līdz 33 839,08 punktiem, indekss \"Standard & Poor's 500\" kāpa par 1,9% līdz 4317,78 punktiem, savukārt indekss \" Nasdaq  Composite\" palielinājās par 1,8% līdz 13 294,19 punktiem. Londonas biržas indekss FTSE 100 ceturtdien pieauga par 1,4% līdz 7446,53 punktiem, Frankfurtes biržas indekss  DAX  kāpa par 1,5% līdz 15 143,60 punktiem, bet Parīzes biržas indekss CAC 40 palielinājās par 1,9% līdz 7060,69 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 2,5% līdz 82,46 ASV dolāriem par barelu. \"Brent\" markas jēlnaftas cena Londonas biržā palielinājās par 2,6% līdz 86,85 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 1,7% līdz 48,56 eiro par megavatstundu. Eiro vērtība pret ASV dolāru ceturtdien pieauga no 1,0570 līdz 1,0626 dolāriem par eiro, britu mārciņas vērtība pret ASV dolāru kāpa no 1,2152 līdz 1,2204 dolāriem par mārciņu, bet ASV dolāra vērtība pret Japānas jenu samazinājās no 150,95 līdz 150,48 jenām par dolāru. Eiro vērtība pret britu mārciņu pieauga no 86,98 līdz 87,04 pensiem par eiro.", "link": "https://www.delfi.lv/bizness/37293360/bankas_un_finanses/56079662/akciju-cenas-kapj-asv-dolara-vertiba-kritas"},
{"title": "ASV akciju cena krīt, bet Eiropas aug", "category": "Finanses", "body": "Tirgu dalībnieki turpināja vērot konfliktu Tuvajos Austumos, kur Izraēla īsteno Gazas joslas bombardēšanas kampaņu pēc grupējuma \"Hamās\" uzbrukumiem Izraēlai 7.oktobrī. Eiropas tirgos noskaņojums bija nenoteikts pirms ceturtdien gaidāma  Eiropas Centrālās bankas  (ECB) lēmuma par procentlikmēm eirozonā. Volstrītas  indeksi izteikti samazinājās, investoriem izvērtējot atšķirīgos uzņēmumu peļņas rādītājus un paaugstināto ASV  Finanšu ministrijas  obligāciju ienesīgumu. Naftas cenas  pieauga, stabilizējoties pēc kritumiem šīs nedēļas sākumā. ASV biržu indekss \"Dow Jones Industrial Average\" trešdien kritās par 0,3% līdz 33 035,93 punktiem, indekss \"Standard & Poor's 500\" saruka par 1,4% līdz 4186,77 punktiem, savukārt indekss \" Nasdaq  Composite\" samazinājās par 2,4% līdz 12 821,22 punktiem. Londonas biržas indekss FTSE 100 trešdien pieauga par 0,3% līdz 7414,34 punktiem, Frankfurtes biržas indekss  DAX  kāpa par 0,1% līdz 14 892,18 punktiem, bet Parīzes biržas indekss CAC 40 palielinājās par 0,3% līdz 6915,07 punktiem. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 2,0% līdz 85,39 ASV dolāriem par barelu. \"Brent\" markas jēlnaftas cena Londonas biržā palielinājās par 2,3% līdz 90,13 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 1,3% līdz 49,92 eiro par megavatstundu. Eiro vērtība pret ASV dolāru trešdien kritās no 1,0590 līdz 1,0572 dolāriem par eiro, britu mārciņas vērtība pret ASV dolāru saruka no 1,2160 līdz 1,2114 dolāriem par mārciņu, bet ASV dolāra vērtība pret Japānas jenu palielinājās no 149,91 līdz 150,08 jenām par dolāru. Eiro vērtība pret britu mārciņu kritās no 87,89 līdz 87,25 pensiem par eiro.", "link": "https://www.delfi.lv/bizness/37293360/bankas_un_finanses/56058558/asv-akciju-cena-krit-bet-eiropas-aug"},
{"title": "'Nākotnes kapitāls': Portfeļa izmaiņas uz 2023. gada četrdesmit pirmo nedēļu", "category": "Finanses", "body": "Pagājušajā nedēļā investoru optimisms atgriezās, un \"S&P 500\" indekss izauga par 0.9%, kas pozitīvi ietekmēja visus ETF, pat Eiropas akciju ETF zaudējumi samazinājās divās reizes. \" SEB  Active 80F\" fonds arī sasniedza pozitīvo ienesīgumu. Kas nedēļas laikā notika finanšu tirgos, jūs varat izlasīt Raivja Vilūna apskatā:  Debija biržā un kriptovalūtu stagnācija. Nedēļa finanšu pasaulē. Kuzikova akciju portfeļa izmaiņas: Iepriekšēja nedēļā visas akcijas radīja pozitīvo nedēļas izaugsmi, bet lielākie uzvarētāji bija \" Shell \" ar + 0,44% izaugsmi par nedēļu un \"NextEnergy\" ar +0,42%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Iepriekšējā nedēļā ieguldīju krājobligācijas un līdz ar to manas investīcijas tieši obligāciju sektorā palielinājās līdz 17.9%, kas ir tuvu maniem mērķim 20%. Taču šonedēļ investīcijas ies akciju segmentā, un konkrēti \"Coca-Cola\". Tas ir pēdējais uzņēmums kuras ieguldījumi līdz šim bija zem 230 eiro, tad kad pārējās akcijās investīcijas jau sen ir virs 280-320 eiro. Nopietni apsveru \"APF Holdings\" IPO akciju iegādi, jo uzņēmuma biznesa modelis ir izraisījis interesi.", "link": "https://www.delfi.lv/bizness/37293360/bankas_un_finanses/56030214/nakotnes-kapitals-portfela-izmainas-uz-2023-gada-cetrdesmit-pirmo-nedelu"},
{"title": "ECB likmes samazinās vēlāk, nekā iepriekš prognozēts, uzskata ekonomisti", "category": "Finanses", "body": "Eiropas Centrālā banka  (ECB) visdrīzāk nesamazinās bāzes procentu likmes līdz pat 2024. gada septembrim, liecina jaunākā \"Bloomberg\" ekonomistu aptauja. Salīdzinot ar iepriekšējo aptauju, ekonomisti kļuvuši pesimistiskāki, jo vēl nesen viņi prognozēja, ka likmes tiks samazinātas martā. Vēl vienu likmju samazinājumu viņi prognozē mēnesi vēlāk, nākamā gada oktobrī. Aptaujas rezultāti saskan ar ECB amatpersonu komentāriem, kas pausti pēdējo dienu laikā. ECB padomes loceklis Mārtiņš Kazāks nesen uzsvēra, ka pašreizējās ekonomiskās prognozes neliecina par samazinājumu 2024. gada pirmajā pusē, taču \"gada otrajā pusē mēs to redzēsim\". Slovēnijas centrālās bankas vadītājs Boštjans Vasle uzsvēris, ka obligāciju ienesīguma pieaugums ir signāls, ka arī investori uzskata, ka būs nepieciešams \"ilgāks augstāku procentu likmju periods\", lai inflācija atkal samazinātos līdz 2% mērķim. \"Bloomberg\" aptaujātie analītiķi joprojām uzskata, ka cenu pieaugums nākamgad samazināsies līdz 2,7%, bet 2025. gadā saruks līdz 2,1%. Tomēr vienlaikus viņi sagaida, ka ekonomikas izaugsme būs mazāka nekā iepriekš. Izaugsme nākamgad būs tikai līdz 0,7%, uzskata analītiķi.", "link": "https://www.delfi.lv/bizness/37293360/bankas_un_finanses/56031826/ecb-likmes-samazinas-velak-neka-ieprieks-prognozets-uzskata-ekonomisti"},
{"title": "Panākot vienošanos ar apdrošinātāju, drīzumā tiks uzsākti Jaunpils pils atjaunošanas darbi", "category": "Finanses", "body": "Panākta vienošanās ar apdrošinātāju, tādēļ drīzumā tiks uzsākti  Jaunpils  pils atjaunošanas darbi, informē pils pārstāvji. 7. augustā Jaunpils pils, Jaunpils baznīca un daudzas Jaunpils mājsaimniecības smagi cieta no vētras un krusas. Jaunpils pilij tika izpostīts vēsturiskais dakstiņa jumts, izsisti visi Dienvidu spārna logi, kā arī smagi cietusi pils fasāde un Dzirnavu ēkas. Šobrīd aktuālā tāme pils jumta, logu un apmetuma remontiem ir par summu 1 060 050,72 eiro. Summa sevī ietver krusā bojātā pils apmetuma atjaunošanu, bojāto logu restaurāciju un jumta seguma nomaiņu. No šīs summas pēc 2 mēnešu sarunām ir vienošanās ar apdrošināšanas kompāniju, ka tā segs 450 421,20 eiro. No atlikušās summas 70% - 426 740,66 eiro – ir iesniegti  VARAM  vētras postījumu seku likvidācijas atbalsta saņemšanai. Atlikusī summa – 182 888,85 eiro – tiks segti no izmantojot pilnībā ziedojuma summu (24 843,61 eiro) un summu – 158 045, 24 eiro – no Tukuma domes līdzekļiem. Šobrīd ir izsludināts iepirkums pils jumta seguma, logu un apmetuma atjaunošanai un plānots, ka tas noslēgsies pēc nedēļas, savukārt, ņemot vērā ēkas specifiku reālie darbi varētu tikt uzsākti vēl šajā gadā un tos plānots pabeigt 6-8 mēnešu laikā. Remontdarbu laikā pils turpinās strādāt. Minētā summa ir aprēķināta neņemot vērā, ka sākot darbus vēsturiskajā ēkā būs nepieciešami papildus darbi jumta nesošo konstrukciju labošanai un/vai atjaunošanai, šī summa tiks finansēta no pašvaldības budžeta pēc reālās situācijas izpētes un tāmēm. Pēc jumta remontdarbiem tiek plānots remontēt lietus ūdeņu bojātās pils telpas trešajā stāvā, kā arī tiks atjaunotas bojātās vitrāžas. Par šīm pozīcijām tāmes tiks iesniegtas apdrošināšanas kompānijai, jo arī šie zaudējumi ir vētras postījumu rezultāts.", "link": "https://www.delfi.lv/bizness/37293360/bankas_un_finanses/56032594/panakot-vienosanos-ar-apdrosinataju-drizuma-tiks-uzsakti-jaunpils-pils-atjaunosanas-darbi"},
{"title": "Akciju cenas ASV un Eiropas biržās pieaug, naftas cenas krītas", "category": "Finanses", "body": "Āzijas biržās akciju cenas kritās, sekojot šādai tendencei Eiropas un ASV biržās piektdien. ASV dolāra vērtība nedauudz samazinājās. Tirgi piektdien nervozēja par iespējamību, ka Izraēlas sauszemes iebrukums  Gazas joslas  ziemeļos varētu izraisīt plašāku konfliktu Tuvajos Austrumos. \"Pastāvēja bažas, ka karš starp Izraēlu un \"Hamas\" var eskalēties un izvērsties par plašāku konfliktu nedēļas nogalē, kad akciju tirgus bija slēgts. Tas nenotika, tāpēc šorīt bija zināms atvieglojums,\" sacīja \"Briefing.com\" analītiķis Patriks O'Hērs. ASV biržu indekss \"Dow Jones Industrial Average\" pirmdien pieauga par 0,9% līdz 33 984,54 punktiem, indekss \"Standard & Poor's 500\" kāpa par 1,1% līdz 4373,63 punktiem, savukārt indekss \" Nasdaq  Composite\" palielinājās par 1,2% līdz 13 567,98 punktiem. Londonas biržas indekss FTSE 100 pirmdien pieauga par 0,4% līdz 7630,63 punktiem, Frankfurtes biržas indekss  DAX  kāpa par 0,3% līdz 15 237,99 punktiem, bet Parīzes biržas indekss CAC 40 palielinājās par 0,3% līdz 7022,19 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 1,2% līdz 86,66 ASV dolāriem par barelu. \"Brent\" markas jēlnaftas cena Londonas biržā samazinājās par 1,4% līdz 89,65 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 10,2% līdz 48,47 eiro par megavatstundu. Eiro vērtība pret ASV dolāru pirmdien pieauga no 1,0513 līdz 1,0562 dolāriem par eiro, britu mārciņas vērtība pret ASV dolāru kāpa no 1,2138 līdz 1,2218 dolāriem par mārciņu, bet ASV dolāra vērtība pret Japānas jenu nemainījās un bija 149,53 jenas par dolāru. Eiro vērtība pret britu mārciņu kritās no 86,58 līdz 86,42 pensiem par eiro.", "link": "https://www.delfi.lv/bizness/37293360/bankas_un_finanses/56032964/akciju-cenas-asv-un-eiropas-birzas-pieaug-naftas-cenas-kritas"},
{"title": "'BaltCap' atklāj jaunu infrastruktūras fondu 200 miljonu eiro vērtībā", "category": "Finanses", "body": "Privātā kapitāla fondu pārvaldnieks \" BaltCap \" noslēdzis \"BaltCap Infrastruktūras fonda II\" (BInF II) pirmo investīciju piesaistes posmu, kura mērķis ir 200 miljonu eiro liela kapitāla piesaiste. Jaunais infrastruktūras fonds aktīvi darbosies nākamo 20 gadu laikā, fokusējoties uz atjaunīgās enerģijas ražošanu, enerģijas pieprasījuma mazināšanu un ieguldījumiem kā sociālajā, tā transporta infrastruktūrā Baltijā un Polijā. Jaunais infrastruktūras fonds turpinās iepriekšējā fonda pārbaudīto stratēģiju. Tā mērķis ir finansēt infrastruktūras projektus, kas atstāj pozitīvu ietekmi uz vidi un sabiedrību. Saskaņā ar \"BaltCap\" aprēķiniem Latvijai līdz 2030. gadam infrastruktūras saglabāšanai un attīstībai būs nepieciešami aptuveni 33,8 miljardi eiro. Matīss Paegle, \"BaltCap Infra II\" fonda partneris, saka: \"Nesenās krīzes, karš Ukrainā un Covid-19 pandēmija ir atklājušas mūsu ekonomikas un sabiedrības trauslumu un izvirzījušas priekšplānā jaunas prioritātes. Starp tām ir enerģētiskā neatkarība, atjaunīgie energoresursi, energoefektivitātes uzlabošana, sociālā infrastruktūra, aizsardzība un citas. Tie ir būtiski ieguldījumi, kurus nav iespējams nosegt tikai no valstu budžetiem, ņemot vērā esošos budžeta deficītus un valstu parādu pieaugumu pēdējos gados. Ja Latvija vēlas, lai tās infrastruktūra tiktu uzlabota, steidzami ir jāīsteno infrastruktūras publiskās un privātās partnerības projekti (PPP), koncesijas un citi instrumenti, kas piesaista privāto kapitālu.\" \"BaltCap\" paplašina arī savu komandu. Latvijā \"BaltCap\" pievienojies investīciju speciālists Pēteris Celms. Viņš iepriekš strādājis \"Altus Power\", kas ir viens no pirmajiem spēlētājiem ASV saules enerģijas projektu attīstībā. Jaunais \"BaltCap\" fonds ir \"Infrastructure Fund I\" pēctecis. Fonda galvenais ieguldītājs ir Eiropas Investīciju fonds (EIF). Starp ieguldītājiem ir EIF, \" Swedbank \" pensiju fondi,  SEB  pensiju fondi, kā arī pensiju fondi, ko pārvalda \" Citadeles \" grupa.", "link": "https://www.delfi.lv/bizness/37293360/bankas_un_finanses/56033152/baltcap-atklaj-jaunu-infrastrukturas-fondu-200-miljonu-eiro-vertiba"},
{"title": "Uzņēmumiem būs pieejams atbalsts kapitāla piesaistei biržā", "category": "Finanses", "body": "Kapitāla piesaiste biržā veicina uzņēmuma izaugsmi un iespēju saviem biznesa projektiem piesaistīt liela apmēra investīcijas, neatkarīgi no komercsektora finansējuma dārdzības, kā arī sniedz tiem iespēju veidot tēlu un stiprināt savu konkurētspēju ārvalstu tirgos, atzīmē ministrijā. Atbalsts akciju emisijai un parāda vērtspapīru (obligāciju) emisijai tiks sniegts granta veidā mazajiem un vidējiem uzņēmumiem un mazas vidējās kapitalizācijas sabiedrībām konsultantu piesaistes un pakalpojumu izmaksām (līdz 50% no projekta kopējām attiecināmajām izmaksām). Plānotais atbalsta programmas finansējums ir 1 973 896 eiro, ko veido Eiropas reģionālās attīstības fonda un valsts budžeta līdzekļi. Līdz 2029. gada 31. decembrim plānots atbalstīt vismaz 10 uzņēmumus un piesaistīt privāto finansējumu līdz 2 000 000 eiro. Tāpat plānots, ka īstenojot projektus tiks piesaistīts finansējums kapitāla tirgos vairāk nekā 5 000 000 eiro apmērā. Programmas ietvaros finansējuma saņēmējiem ir jānodrošina sekmīga akciju iekļaušana AS \" Nasdaq Riga \" Baltijas Regulētajā tirgū (Baltijas Oficiālajā sarakstā vai Baltijas Otrajā sarakstā) vai Baltijas Alternatīvajā tirgū \"First North\" (First North Baltijas akciju saraksts) vai sekmīga parāda vērtspapīru iekļaušana AS \"Nasdaq Riga\" Baltijas Regulētajā tirgū – Baltijas parāda vērtspapīru sarakstā (Korporatīvie Parāda vērtspapīri) vai Alternatīvajā tirgū \"First North\" (First North Baltijas parāda vērtspapīru saraksts). Par sekmīgu akciju emisiju tiek uzskatīta akciju emisija vismaz 500 000 eiro apmērā.", "link": "https://www.delfi.lv/bizness/37293360/bankas_un_finanses/56034740/uznemumiem-bus-pieejams-atbalsts-kapitala-piesaistei-birza"},
{"title": "Mājokļu aizdevumus Latvijā izsniedz uz arvien garākiem termiņiem", "category": "Finanses", "body": "Vecuma grupā no 18 līdz 30 gadu vecumam kredītlīgumi no 25 līdz 30 gadiem slēgti pat 57% gadījumu, kas ir pieaugums par 15% pēdējo trīs gadu laikā. \"Augošās izmaksas par pārtiku, degvielu, komunālajiem maksājumiem, kas pēdējos gados skārušas praktiski visas sabiedrības grupas, spiedušas kredītņēmējus slēgt līgumus uz arvien garākiem termiņiem, lai līdz ar hipotekārā kredīta maksājumu spētu segt arī citus nepieciešamos mājsaimniecības izdevumus,\" skaidro AS \"Kredītinformācijas Birojs\" izpilddirektors Intars Miķelsons. \"Tas nozīmē, ka liela daļa kredītņēmēju atmaksās aizdevumu tikai salīdzinoši īsi pirms darba gaitu beigām. Tā kā lielākā vai mazākā mērā inflācija kāpa arī citās Eiropas valstīs, tad šāda tendence ir vērojama arī citviet Eiropā. Piemēram, Lielbritānijā līgumu termiņi jau sasniedz pat 35 un vairāk gadus, Latvijā maksimālais termiņš joprojām ir 30 gadi,\" viņš piebilst. Apkopotie kredītiestāžu dati liecina, ka aizņēmumi līdz 10 gadiem kļūst arvien nepopulārāki, taču līgumi ar termiņu 25 gadi jau sasniedz gandrīz pusi no visiem darījumiem. Ekonomiskā situācija ietekmē arī izsniegto hipotekāro kredītu skaitu, kas šī gada pirmajā pusgadā samazinājies par 22%, salīdzinot ar attiecīgo laika periodu pērn. Vismazāk izsniegto kredītu bija šī gada janvārī, bet visvairāk – martā. Tajā pašā laikā noslēgto līgumu vidējā summa turpina kāpt, un pirmajā pusgadā tā bija ap 84 tūkstošiem eiro. Tas nozīmē, ka pēdējo 10 gadu laikā tā pieaugusi par gandrīz 85%. Kā skaidro Miķelsons, dzīves dārdzības dēļ daļa klientu vairs nevar atļauties mājokļa kredītu, daļa vēlas sagaidīt  Euribor  likmes stabilizāciju, kas kopš pagājušā gada vasaras tikai turpinājusi augt, pārsniedzot sākotnējās prognozes. Jāņem vērā, ka pēdējos gados būtiski augušas arī mājokļu cenas. Neskatoties uz dzīves dārdzību un grūto ziemas sezonu pērn, kredītņēmēji pret savām hipotekārā kredīta saistībām izturas atbildīgi. Šobrīd hipotekāro kredītu līgumu ar kavējumiem virs 90 dienām, kuri pārsniedz 150 eiro, ir aptuveni 0,9%. \"Izskatās, ka hipotekārā kredīta maksājums ir viens no pirmajiem, kuru iedzīvotāji cenšas atmaksāt, jo kavētāju skaits ir patiešām niecīgs,\" saka Miķelsons. AS \"Kredītinformācijas birojs\" ir licencēts kredītbirojs. Tas darbojas saskaņā ar Latvijas Kredītinformācijas biroju likumu, akcionāri ir Latvijas lielākās komercbankas.", "link": "https://www.delfi.lv/bizness/37293360/bankas_un_finanses/56036702/majoklu-aizdevumus-latvija-izsniedz-uz-arvien-garakiem-terminiem"},
{"title": "'Mintos' piedāvā ieguldīt mazas summas augsta ienesīguma obligācijās", "category": "Finanses", "body": "Kopfinansējuma platforma \" Mintos \" sākusi piedāvāt ieguldīšanu augsta ienesīguma obligācijās ar tā saukto \"fractional bonds\" sistēmu. Tas investoriem dos piekļuvi fiksēta ienākuma vērtspapīriem, nodrošinot pieejamu un vienkāršu veidu, kā diversificēt investīciju portfeļus, tajos iekļaujot arī obligācijas, vēsta uzņēmumā. \"Līdz šim obligācijas, it īpaši augsta ienesīguma obligācijas, pārsvarā ir bijušas pieejamas institucionālajiem investoriem vai privātpersonām, kuru rīcībā ir ievērojams kapitāls. Taču no šodienas Mintos nodrošinās iespēju privātpersonām investēt obligācijās, sākot ar tikai 50 eiro, un bez komisijas maksas, tādējādi mainot veidu, kā cilvēki investē parāda vērtspapīros,\" raksta uzņēmuma pārstāvji. Sākotnēji platforma piedāvās investīciju iespējas augsta ienesīguma korporatīvajās obligācijās, ko emitējuši \"Mintos\" platformā esošie kreditēšanas uzņēmumi. Līdztekus tam uzņēmums jau strādā pie piedāvājuma paplašināšanas, lai tajā iekļautu dažādu nozaru uzņēmumu obligācijas, piemēram, lauksaimniecības, ražošanas un citu. Lai piekļūtu augsta ienesīguma obligācijām \"Mintos\" platformā, investori investēs ar obligācijām nodrošinātos vērtspapīros, ko emitē \"Mintos\" īpašam nolūkam dibināta sabiedrība. \"Fractional Bonds\" sistēma pilnībā atspoguļos ar attiecīgajām obligācijām saistīto ekonomisko peļņu un kapitāla atmaksu. Tādējādi, kā skaidro platformā, investējot \"Fractional Bonds\", investori varēs gūt regulārus un fiksētus ienākumus. Katram \"Fractional Bonds\" vērtspapīram ir piešķirts unikāls starptautiskais vērtspapīru identifikācijas numurs (ISIN), kas nodrošina pārredzamību un izsekojamību", "link": "https://www.delfi.lv/bizness/37293360/bankas_un_finanses/56036386/mintos-piedava-ieguldit-mazas-summas-augsta-ienesiguma-obligacijas"},
{"title": "Kredītņēmēji satraukti, vai varēs saņemt atbalstu, piekrītot bankas likmju samazinājumam", "category": "Finanses", "body": "Saeima  apņēmīgi sākusi ceļu hipotekāro kredītņēmēju atbalstam. Pagājušajā nedēļā pirmajā lasījumā pieņemti grozījumi Patērētāju tiesību aizsardzības likumā, kas sola uz pusi samazināt procentu maksājumus uz gadu, lai atvieglotu kredīta slogu augsto procentlikmju laikā. Tomēr joprojām ir daudz neskaidru jautājumu. Tai skaitā kredītņēmēji, kuri vērsušies pie bankas ar lūgumu samazināt aizdevuma likmi, tagad satraukušies, vai, piekrītot bankas piedāvājumam par nelielu samazinājumu, varēs saņemt valsts atbalstu. Saeimas Budžeta un finanšu (nodokļu) komisijas priekšsēdētāja biedrs, partijas \"Progresīvie\" frakcijas vadītājs Andris Šuvajevs \" Delfi Bizness \" stāsta, kādā virzienā iet grozījumi starp pirmo un otro lasījumu Saeimā un kāds ir politiskais noskaņojums par dažādiem neskaidrajiem jautājumiem, kas skar atbalst hipotekāro kredītu ņēmējiem.", "link": "https://www.delfi.lv/bizness/37293360/bankas_un_finanses/56034166/kreditnemeji-satraukti-vai-vares-sanemt-atbalstu-piekritot-bankas-likmju-samazinajumam"},
{"title": "Latvijas olu ražotāja IPO: ieguldītājus vilina ar konkrētiem attīstības plāniem", "category": "Finanses", "body": "Lai gan augstās procentu likmes, inflācija un visas globālās likstas finanšu tirgus ir sabiedējušas un globāli pieredzēts kritums jaunu uzņēmumu debijā biržā, Latvijas olu ražotāja \" APF Holdings \" vadītājs Jurijs Adamovičs saka, ka nav tāda pareizā brīža, kad startēt biržā. Viņš tic, ka uzņēmuma nule sāktais sākotnējais akciju piedāvājums būs veiksmīgs. Raidījums \" Nākotnes kapitāls \" iztaujā šī gada vienīgo Latvijas sākotnējā publiskā akciju piedāvājuma (IPO) izteicēju. \"IPO zināmā mērā ir izģērbšanās,\" saka Adamovičs, skaidrojot, ka pareizais brīdis, kad iet biržā un piedāvāt savas akcijas, ir tad, kad \"nav kauna\". Proti, uzņēmumam ir jābūt gatavam padziļinātām juridiskajām un finanšu analīzēm, jo arī bankas un konsultanti, kas palīdz šajā procesā, rūpējas par savu reputāciju. \"Tas ir uzņēmuma brieduma un kvalitātes eksāmens,\" viņš norāda. Uzņēmums akciju tirdzniecību uzsāka 13. oktobrī. Vienas akcijas cena ir 6,81 eiro, un minimālais ieguldījums ir viena akcija. Sākusies pieteikšanās uz šī gada vienīgā Latvijas IPO akcijām. Savukārt, atbildot uz jautājumu, kāpēc tagad, Adamovičs skaidro, ka šobrīd olu sektors tuvojas nozīmīgām pārmaiņām.", "link": "https://www.delfi.lv/bizness/37293360/bankas_un_finanses/56033166/latvijas-olu-razotaja-ipo-iegulditajus-vilina-ar-konkretiem-attistibas-planiem"},
{"title": "Maksātnespējas administratoru apsūdz par piesavināšanos un dienesta stāvokļa izmantošanu", "category": "Finanses", "body": "Tiesas kalendārā pieejamā informācija liecina, ka lietā apsūdzēts Andris Daugaviņš. Viņš publiski plašāk kļuva zināms atveidojot Harija Kuharjonoka lomu 2018. gadā izdotajā Latvijas kriminālkomēdijā \"Kriminālās ekselences fonds\". Prokuratūra norāda, ka apsūdzētais vīrietis bija iecelts par kāda uzņēmuma maksātnespējas procesa administratoru, tas ir, personu, kura saskaņā ar Maksātnespējas likuma nosacījumiem pēc parādnieka maksātnespējas procesa pasludināšanas iegūst parādnieka mantas pārvaldīšanas tiesības un to pārvalda kā krietns un rūpīgs saimnieks. Apsūdzētais, ļaunprātīgi izmantojot savu dienesta stāvokli, kā arī zinot to, ka administrators ir tiesīgs saņemt atlīdzību par mantas atgūšanu, ja ir veicis kādas piespiedu darbības pret parādnieka debitoriem, un zinot, ka maksātnespējas administrators atlīdzību noteiktā procentu apmērā ir tiesīgs saņemt no atgūtās parādnieka mantas summas, kas paredzēta izmaksai kreditoriem, vispirms sedzot juridiskās personas maksātnespējas procesa izdevumus, izmantoja viņam piešķirtās pilnvaras uzņēmuma maksātnespējas procesā un no uzņēmuma kontā ieskaitītajiem naudas līdzekļiem prettiesiski aprēķināja un izmaksāja sev atlīdzību kopsummā 50 367 eiro apmērā, informē prokuratūra. Tāpat apsūdzētais, ļaunprātīgi izmantojot savu dienesta stāvokli, uzņēmuma maksātnespējas procesā nepamatoti pieaicināja kā speciālistu kādu citu uzņēmumu, nododot tam paša administratora kompetencē esošu darbību veikšanu un paredzot par to nesamērīgas atlīdzības, teikts apsūdzībā. Prokuratūra norāda, ka apsūdzētais no uzņēmuma līdzekļiem nepamatoti apmaksāja šī cita uzņēmuma speciālista rēķinus par juridiskajiem pakalpojumiem un biroja darbības nodrošināšanu. Turklāt apsūdzētais arī brīvi rīkojās ar uzņēmuma naudas līdzekļiem, proti, aizdeva tos privātpersonai un pārskaitīja uz savu personīgo norēķinu kontu, tādējādi ar savām prettiesiskajām darbībām radīja nesamērīgas un kreditoru kopuma interesēm neatbilstošas maksātnespējas procesa izmaksas, secinājusi prokuratūra. Ar šīm darbībām apsūdzētais apdraudēja uzņēmuma maksātnespējas procesa norisi, nenodrošināja tā saistību izpildi un kreditoru prasījumu segšanu un nodarīja SIA mantisku zaudējumu 366 416 eiro. Prokuratūra norādījusi, ka maksātnespējas administratori ir valsts amatpersonas, kurām ir uzticēta īpaša atbildība par parādnieka mantu. Maksātnespējas administratora pilnvaru izmantošana savtīgos nolūkos nav pieļaujama. Lieta izskatīšanai nodota Rīgas pilsētas tiesai Latgales priekšpilsētā. Aģentūra LETA jau ziņoja, ka 2012.gada 11.septembrī tika atstādināta \"Rīgas namu\" valde - tās priekšsēdētājs Kārlis Kavacs un valdes loceklis Almers Ludviks -, jo uzņēmumā veikti augsta riska finanšu darījumi ar brīvajiem līdzekļiem kopumā 1,71 miljona eiro apmērā. Darījumi notikuši starp \" Rīgas namiem \" un SIA \"Zeus\". 2012.gada nogalē tika pasludināts \"Zeus\" maksātnespējas process, par kura administratoru tika iecelts Daugaviņš. 2019.gadā pašvaldības SIA \"Rīgas nami\" apelācijas instancē ir uzvarējusi tiesā par Daugaviņa atbrīvošanu no maksātnespējas administratora pienākumu pildīšanas, īstenojot SIA \"Zeus\" maksātnespējas procesu. Vēlāk \"Rīgas namu\" valde vērsās Maksātnespējas kontroles dienestā ar sūdzību, kurā norādīts, ka tās ieskatā Daugaviņš ir veicis vairākus būtiskus pārkāpumus, kas ir pamats viņa atcelšanai no \"Zeus\" maksātnespējas procesa administrēšanas.", "link": "https://www.delfi.lv/bizness/37293360/bankas_un_finanses/56039494/maksatnespejas-administratoru-apsudz-par-piesavinasanos-un-dienesta-stavokla-izmantosanu"},
{"title": "ASV uzraugi varētu apstiprināt 'Bitcoin' ETF jau šogad, uzskata kriptovalūtu uzņēmējs", "category": "Finanses", "body": "Lai gan ASV finanšu tirgus uzraugi ilgstoši ir bijuši skeptiski noskaņoti pret kriptovalūtām, kā uzskata digitālo monētu uzņēmuma \"Galaxy Investment Partners\" vadītājs Maiks Novograts, pirmais \" Bitcoin \" biržā tirgotais fonds (ETF) varētu amerikāņiem būt pieejams jau šogad. ASV medijs CNBC vēsta, ka kopš ASV tiesas lēma par labu kriptovalūtu uzņēmumam \"Grayscale Investment\", finanšu tirgus regulatoru attieksme pret amerikāņu kriptovalūtu uzņēmumiem un potenciālajiem ETF ir mainījusies. Novograts, kura uzņēmums arī ir iesniedzis pieteikumu, lai varētu izveidot un amerikāņiem piedāvāt kriptovalūtu ETF, saka, ka uzraugi ir daudz vēlīgāki un potenciāli jau šogad tirgos varētu parādīties šie produkti. \"Lietas virzās pareizajā virzienā,\" viņš sacīja sarunā ar CNBC. Augstākās tiesas lēmums par labu \"Grayscale\" tiek uzskatīts par lielu uzvaru kriptovalūtām, un tas ir stiprinājis cerības kriptovalūtu kopienā, ka lēmums pavērs ceļu jaunu ETF apstiprināšanai. Šonedēļ \"Bitcoin\", kā arī kriptovalūtu biržas \"Coinbase\" akcijas cenas īslaicīgi pieauga pēc ziņas, ka miljardu pārvaldnieku \"BlackRock\" plānotais \"Bitcoin\" ETF ir apstiprināts SEC (ASV Vērtspapīru un biržu komisija). Ziņa gan bija nepatiesa. \"BlackRock\" pirmo reizi savu pieteikumu iesniedza jūnijā, un tam sekoja vairāki citi institucionāli spēlētāji, tostarp \"Galaxy\", kuri uzskatīja \"BlackRock\" rīcību par pozitīvu signālu. Arī ASV populārā investore Keitija Vuda ir norādījusi, ka uzraugi ir izrādījuši vēlīgāku attieksmi pret viņas vadītā fonda \"ARK Investment Management\" pieteikumu. Kriptovalūtu cienītāji gaida amerikāņu uzraugu lēmumu, jo valda uzskats, ka šie ETF varētu iepludināt šogad panīkušajā kriptovalūtu pasaulē ievērojamas summas. Kriptovalūtu analīzes uzņēmums \"CryptoQuant\" šonedēļ savā pārskatā norādījis, ka sagaida, ka \"Bitcoin\" tirgus kapitalizācija sasniegs 900 miljardus ASV dolāru, pateicoties institucionālo investoru naudai. Saskaņā ar \"CoinGecko\" datiem \"Bitcoin\" tirgus kapitalizācija pašlaik ir ap 550 miljardiem ASV dolāru. \"Bloomberg Intelligence\" analītiķu aplēses liecina, ka pastāv 90% iespējamība, ka ASV tirgū līdz 10. janvārim būs \"Bitcoin\" ETF. Jāpiemin gan, ka citviet pasaulē jau darbojas šādi ETF, bet, ņemot vērā ASV tirgus izmēru un lielo investīciju fondu koncentrāciju, analītiķi uzskata, ka tieši amerikāņu uzraugu vēlīgums palīdzēs tirgum.", "link": "https://www.delfi.lv/bizness/37293360/bankas_un_finanses/56039864/asv-uzraugi-varetu-apstiprinat-bitcoin-etf-jau-sogad-uzskata-kriptovalutu-uznemejs"},
{"title": "ES sper vienu soli tuvāk digitālajam eiro", "category": "Finanses", "body": "Eiropas Centrālās bankas  (ECB) Padome trešdien pieņēma lēmumu noslēgt digitālā eiro izpētes posmu, kas ilga 2 gadus. Rezultāti padomi apmierina un tiek dota \"zaļā gaisma\" nākamajam digitālā eiro projekta posmam – sagatavošanās fāzes pirmajai daļai. Kā skaidro  Latvijas Banka , tas ļauj Eirosistēmai – ECB un eirozonas nacionālajām centrālajām bankām – turpināt darbu pie digitālā eiro analīzes un infrastruktūras ieviešanas izvērtēšanas. Te gan uzreiz jāmin, ka šie vēl nav vērtējami kā praktiski priekšdarbi digitālā eiro ieviešanai un laišanai apgrozībā (jeb emisijai). Lēmums par digitālā eiro emisiju ir paredzēts vien pēc sagatavošanās fāzes otrās daļas noslēguma, ja tās rezultāti apliecinās digitālā eiro faktisko darbībspēju un izvirzīto mērķu sasniegšanu. \"Mums jāsagatavo mūsu valūta nākotnei,\" trešdien atzīmēja ECB prezidente Kristīne Lagarda. \"Mēs paredzam izstrādāt digitālo eiro kā skaidro naudu digitālā formā, ko bez maksas var izmantot visiem digitālajiem maksājumiem un kas atbilst augstākajiem privātuma standartiem. Tas pastāvētu vienlaikus ar fizisko skaidro naudu, kas arī turpmāk vienmēr būs pieejama, neatstājot nevienu novārtā.\" Vienlaikus, kā \"Delfi Bizness\" jau iepriekš rakstīja, Eiropas Savienībā valda vēlme un pārliecība, ka digitālais eiro būtu jāievieš. Eiropieši gan nav vienīgie Starptautiskās Norēķinu bankas (BIS) aptauja liecina, ka vismaz 24 pasaules valstu centrālās bankas plāno līdz 2030. gadam ieviest digitālo valūtu. Lielā mērā tas tiek skaidrots ar vēlmi samazināt kriptovalūtu ietekmi uz ekonomiku. Latvijas Banka skaidro, ka digitālais eiro būs esošo naudas veidu (skaidrās un bezskaidrās naudas) papildinājums, ne aizstājējs. Eirosistēma ir skaidri definējusi, ka skaidrajai naudai bija, ir un būs nozīmīga loma eirozonā. Digitālais eiro papildinās sabiedrības iecienītos naudas veidus un nodrošinās alternatīvas un jaunas iespējas tiem cilvēkiem un uzņēmumiem, kuri iecienījuši modernās tehnoloģijas un norēķinus. \"Cilvēkiem arvien vairāk izvēloties maksāt digitāli, mums līdztekus skaidrajai naudai jābūt gataviem emitēt digitālo eiro,\" norādīja ECB valdes loceklis un augsta līmeņa darba grupas digitālā eiro jautājumos priekšsēdētājs Fabio Paneta. \"Digitālais eiro palielinātu Eiropas maksājumu efektivitāti un veicinātu Eiropas stratēģisko autonomiju.\" Galvenie digitālā eiro mērķi, kā tos definē ECB, ir: Sagatavošanās posms, kam ECB devusi zaļo gaismu trešdien, varētu ilgt pat līdz 2025. gadam, bet tikai pēc tā noslēgšanās tiktu lemts par reālās infrastruktūras izveidi, kas tad varētu uzturēt digitālo eiro.", "link": "https://www.delfi.lv/bizness/37293360/bankas_un_finanses/56038974/es-sper-vienu-soli-tuvak-digitalajam-eiro"},
{"title": "Kā Islande apsteidza Baltijas valstis. Intervija ar Reikjavikas biržas prezidentu", "category": "Finanses", "body": "Nelielā salu valsts  Islande , kas nevar lepoties ar milzīgiem dabas resursiem un 2008. gadā pieredzēja finanšu krahu, daudzos aspektos ir apsteigusi salīdzinoši lielākās Baltijas valstis. Viens no tiem ir kapitāla tirgi. Islandes biržā sekmīgi tiek tirgotas trīsdesmit dažāda mēroga uzņēmumu akcijas, un biržas vadītājs uzskata, ka nākotnē šis skaitlis varētu dubultoties. Šogad vien valsts varētu pieredzēt trīs jaunus akciju piedāvājumus biržā, sarunā ar \" Delfi Bizness \" sacīja Reikjavikas biržas vadītājs Magnuss Hardarsons. “Delfi Bizness” jau iepriekš ir vēstījis, ka Latvijas kapitāla tirgus (faktiski akciju un obligāciju tirgus) krietni atpaliek gan no Eiropas valstīm, gan tuvākajiem kaimiņiem. Kamēr Lietuvā kapitāla tirgus apjoms pret iekšzemes kopproduktu (IKP) tuvojas 10% un Igaunijā tas ir pāri šim simboliskajam skaitlim, Latvijā tie ir 2%. Tā ir neveselīga vide gan uzņēmumiem, kuriem teju vienīgais veids, kā iegūt ārējo finansējumu izaugsmei, ir bankas, gan iedzīvotājiem, kuriem nav iespējas pasargāt savu naudu no inflācijas zobiem, ieguldot vietējā ekonomikā. “ 'Subsahāras līmenī'. Investīciju tirgos Latviju daudzkārtīgi apdzen ne tikai kaimiņi”. Tas arī skaidri iezīmējās Baltijas kapitāla tirgus konferencē, kurā eksperti diskutēja par veidiem, kā Latvija un Baltija kopumā var mēģināt noķert turīgāko ziemeļvalstu kaimiņu. Ir, kur augt, un maza valsts nav šķērslis. Atskats uz Baltijas kapitāltirgus konferenci. Kā piemērs, ko atdarināt un no kā mācīties, konferencē bieži tika pieminēta Islande. Mazā valsts kopš krīzes smagākā punkta 2010. gadā ir atkopusies, un tās akciju tirgus ir tam netieša liecība. Šobrīd Reikjavikas biržā tiek tirgotas trīsdesmit uzņēmumu akcijas, tirgus kapitalizācija (visu biržā tirgoto akciju vērtība) ir pielīdzināma 60% IKP. Un, kā saka biržas vadītājs Magnuss Hardarsons, valsts mērķis ir panākt Zviedriju, kur kapitāla tirgus vērtība ir apsteigusi IKP. Pirms sākam runāt par Islandes veiksmes stāstu, es gribu pavaicāt: kāds ir bijis šis gads jūsu tirgos? Baltijā esam dzīvojuši ļoti lēni un klusi. Vai tāpat ir Islandē? Varam uz to paskatīties divos veidos, bet, jā, esam redzējuši tempa kritumu, mēs, ja nemaldos, šogad esam pieredzējuši kritumu tirdzniecības apjomos par trešdaļu. Mūsu indekss ir krities par 12%. Tātad, runājot par šiem datiem, mēs esam pieredzējuši pretvēju. Taču, ja runājam par interesi par IPO un kopējo situāciju, tad es teiktu, ka mums klājas pārsteidzoši", "link": "https://www.delfi.lv/bizness/37293360/bankas_un_finanses/56037214/ka-islande-apsteidza-baltijas-valstis-intervija-ar-reikjavikas-birzas-prezidentu"},
{"title": "Akciju cenas pasaules biržās krītas, naftas cenas pieaug", "category": "Finanses", "body": "Naftas cenas  īsu brīdi kāpa pat par 3%, pieaugot satraukumam, ka šī kara paplašināšanās varētu destabilizēt ar jēlnaftu bagātos Tuvos Austrumus. Daži analītiķi prognozē, ka naftas cenas atkal var sasniegt 100 ASV dolārus par barelu. Zelta cena sasniedza augstāko līmeni vairāk nekā divu mēnešu laikā, investoriem to izvēloties kā drošu patvērumu investīcijām. Šī paša iemesla dēļ pieauga arī ASV dolāra vērtība. \"ActivTrades\" analītiķis Rikardo Evandželista sacīja, ka otrdienas vakarā notikušais sprādziens Gazas slimnīcā samazinājis iespējas panākt konflikta risinājumu sarunu ceļā. Pieaugusi arī iespējamība, ka konfliktā iesaistītos arī citas reģiona valstis, sevišķi Irāna. \"Šis scenārijs gandrīz noteikti ietekmēs globālo naftas piedāvājumu un var pacelt cenu virs 100 dolāriem par barelu,\" viņš piebilda. ASV biržu indekss \"Dow Jones Industrial Average\" trešdien kritās par 1,0% līdz 33 665,08 punktiem, indekss \"Standard & Poor's 500\" saruka par 1,3% līdz 4314,60 punktiem, savukārt indekss \" Nasdaq  Composite\" samazinājās par 1,6% līdz 13 314,30 punktiem. Londonas biržas indekss FTSE 100 trešdien kritās par 1,1% līdz 7588,00 punktiem, Frankfurtes biržas indekss  DAX  saruka par 1,0% līdz 15 094,91 punktam, bet Parīzes biržas indekss CAC 40 samazinājās par 0,9% līdz 6965,99 punktiem. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 1,9% līdz 88,32 ASV dolāriem par barelu. \"Brent\" markas jēlnaftas cena Londonas biržā palielinājās par 1,8% līdz 91,50 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 4,0% līdz 50,83 eiro par megavatstundu. Eiro vērtība pret ASV dolāru trešdien kritās no 1,0579 līdz 1,0540 dolāriem par eiro, britu mārciņas vērtība pret ASV dolāru saruka no 1,2182 līdz 1,2141 dolāram par mārciņu, bet ASV dolāra vērtība pret Japānas jenu pieauga no 149,82 līdz 149,93 jenām par dolāru. Eiro vērtība pret britu mārciņu kritās no 86,81 līdz 86,79 pensiem par eiro.", "link": "https://www.delfi.lv/bizness/37293360/bankas_un_finanses/56039848/akciju-cenas-pasaules-birzas-kritas-naftas-cenas-pieaug"},
{"title": "Akciju cenas ASV un Eiropas biržās sarūk, naftas cenas kāpj", "category": "Finanses", "body": "Akciju cenas ASV un Eiropas biržās ceturtdien saruka pēc ASV Federālās rezervju sistēmas (FRS) vadītāja Džeroma Pauela brīdinājuma, ka inflācija vēl arvien ir \"pārāk augsta\" un vajadzības gadījumā var tikt veikta jauna procentlikmju paaugstināšana.  Naftas cenas  turpināja kāpt. \"Inflācija vēl ir pārāk augsta, un daži mēneši ar labiem datiem [par inflācijas palēnināšanos] ir tikai sākums tam, lai vairotu pārliecību, ka inflācija ilgtspējīgi samazinās mūsu mērķa virzienā,\" Pauels sacīja konferencē Ņujorkā. Investori visā pasaulē arī bažījas par ASV Finanšu ministrijas obligāciju ienesīguma palielināšanos un iespējamību, ka karš starp Izraēlu un grupējumu \"Hamās\" var izvērsties par plašāku bruņotu konfliktu ar naftu bagātajos Tuvajos Austrumos. ASV Finanšu ministrijas 10 gadu obligācijas ienesīgums pirmoreiz kopš 2007.gada pārsniedza 5%. ASV biržu indekss \"Dow Jones Industrial Average\" ceturtdien kritās par 0,8% līdz 33 414,17 punktiem, indekss \"Standard & Poor's 500\" saruka par 0,9% līdz 4278,00 punktiem, savukārt indekss \" Nasdaq  Composite\" samazinājās par 1,0% līdz 13 186,18 punktiem. Londonas biržas indekss FTSE 100 ceturtdien kritās par 1,2% līdz 7499,53 punktiem, Frankfurtes biržas indekss  DAX  saruka par 0,3% līdz 15 045,23 punktiem, bet Parīzes biržas indekss CAC 40 samazinājās par 0,6% līdz 6921,37 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 1,2% līdz 89,37 ASV dolāriem par barelu. \"Brent\" markas jēlnaftas cena Londonas biržā palielinājās par 1,0% līdz 92,38 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien kritās par 1,3% līdz 50,17 eiro par megavatstundu. Eiro vērtība pret ASV dolāru ceturtdien pieauga no 1,0536 līdz 1,0583 dolāriem par eiro, britu mārciņas vērtība pret ASV dolāru kāpa no 1,2140 līdz 1,2142 dolāriem par mārciņu, bet ASV dolāra vērtība pret Japānas jenu kritās no 149,93 līdz 149,81 jenai par dolāru. Eiro vērtība pret britu mārciņu pieauga no 86,78 līdz 87,14 pensiem par eiro.", "link": "https://www.delfi.lv/bizness/37293360/bankas_un_finanses/56043350/akciju-cenas-asv-un-eiropas-birzas-saruk-naftas-cenas-kapj"},
{"title": "Kopējie nodokļu parādi Latvijā oktobra sākumā pieauguši līdz 856,5 miljoniem eiro", "category": "Finanses", "body": "Latvijā šogad oktobra sākumā kopējie nodokļu parādi, ieskaitot aktuālos, apturētos parādus un atmaksas termiņa pagarinājumus, bija 856,471 miljona eiro apmērā, kas ir par 0,5% vairāk nekā mēnesi iepriekš un par 2,3% mazāk nekā gada sākumā, liecina Valsts ieņēmumu dienesta ( VID ) dati. Tostarp parādi valsts pamatbudžetam 2023.gada oktobra sākumā bija 398,696 miljonu eiro apmērā, kas ir pieaugums par 1,1% salīdzinājumā ar septembra sākumu, parādi pašvaldību budžetiem veidoja 290,089 miljonus eiro, kas ir par 1,3% mazāk nekā mēnesi iepriekš, bet sociālās apdrošināšanas iemaksu parādi bija 167,686 miljonu eiro apmērā, kas ir pieaugums par 2,5%. Aktuālie parādi, kuriem tiek aprēķināta nokavējuma nauda, 2023.gada 1.oktobrī veidoja 63,1% no kopējās parādu summas jeb 540,406 miljonus eiro. Tāpat VID dati liecina, ka par nepiedzenamiem šogad 1.oktobrī bija atzīti parādi 2,457 miljonu eiro apmērā - šie parādi izveidojušies likvidējamiem uzņēmumiem līdz likvidācijas procedūras pabeigšanai. Savukārt atbilstoši normatīviem par piedzenamiem šogad oktobra sākumā bija atzīti parādi 537,948 miljonu eiro apmērā, tostarp par reāli piedzenamiem atzīti parādi 250,494 miljonu eiro apmērā, bet par reāli nepiedzenamiem - 287,454 miljonu eiro apmērā. No parādiem, kas atzīti par reāli nepiedzenamiem, par 287,442 miljoniem eiro parādniekiem nav naudas līdzekļu un mantas, uz ko vērst piedziņu, savukārt piedziņas noilgums iestājies parādiem 12 400 eiro apmērā. Atmaksas termiņa pagarinājumi šogad 1.oktobrī bija piešķirti parādiem kopumā 85,02 miljonu eiro apmērā, kas ir par 39,8% mazāk nekā gada sākumā. Savukārt apturēto parādu summa, kam pārtraukta nokavējuma naudas aprēķināšana, oktobra sākumā bija 231,046 miljoni eiro - šo summu veidoja par maksātnespējīgiem atzītu uzņēmumu parādi. 2023.gada 1.janvārī Latvijā kopējie nodokļu parādi bija 876,776 miljonu eiro apmērā.", "link": "https://www.delfi.lv/bizness/37293360/bankas_un_finanses/56049262/kopejie-nodoklu-paradi-latvija-oktobra-sakuma-pieaugusi-lidz-856-5-miljoniem-eiro"},
{"title": "'Nākotnes kapitāls': Portfeļa izmaiņas uz 2023. gada četrdesmit otro nedēļu", "category": "Finanses", "body": "\"S&P 500\" indekss nokrita līdz zemākām punktam pēdējo četur nedēļu laikā. Tas negatīvi ietekmēja visu ETF ienesīgumu, bet negatīvo rezultātu atkal rāda Āzijas un Eiropas ETF, kā arī \" SEB  Active 80F fonds\". Kas nedēļas laikā notika finanšu tirgos, var izlasīt Raivja Vilūna apskatā: Kas pa nedēļu notika investoru portfeļos? Kuzikova akciju portfeļa izmaiņas: Joprojām 10 akcijas turpina uzrādīt pozitīvu ienesīgumu. Pēc platformas uzskaites “nesadalīta peļņa” pasliktinājās no +39.01 eiro līdz -10.86 eiro. Iepriekšēja nedēļā tikai 3 akcijas parādīja pozitīvu izaugsmi - \" McDonald's \" ar +0,18%, \"Procter & Gamble\" ar +0,14% un \"Coca-Cola\" ar +0,09%. Lielākie vērtību zaudētāji bija \"JPMorgan Chase & Co\" ar - 0,3% un \" Apple \" ar -0,27%. Situācija ar Vilūna Baltijas akcijām: Kopumā Baltijas tirgi ir stagnējoši un būtisku izmaiņu nav. Situācija ar Vilūna kriptovalūtu portfeli: Iepriekšējā nedēļā ieguldījumi gāja \"Coca-Cola\". Es būtiski uzlaboju vidējo ieguldījumi summu savās akcijās un samazināju starpību, tomēr man vēl ir jāturpina tas darīt, jo investīcijas 5 akcijās ir mazliet zem 300 eiro, atšķirībā no atlikušajiem 10 akcijām. Taču šonedēļ plānoju ne tikai ieguldīt kārtējos 50 eiro krājobligācijās, bet arī pārdot pusi no \" Disney \" akcijas un nopirkt par šo summu \"Netflix\" akcijās. \"Netflix\" tikko atskaitījies par savu kārtējo ceturksni, kurā izdevās palielināt maksātāju bāzi. \"Disney\" turpina zaudēt līdzekļus sava kino servisā. Gribu sadalīt savu risku un līdzekļus, kas ir paredzēti mediju segmentam sadalīšu starp abiem šiem uzņēmumiem. Es izvēlējos mazliet pārkāpt ierasto stratēģiju un šonedēļ ieguldīju 200 eiro \"APF Holdings\" IPO. Uzņēmuma nākotnes prognozes ir pozitīvas un biznesa plāns ir gan vietējo, gan ārvalstu ekspertu novērts. Attiecīgi vēlējos uzreiz savā portfelī mazliet lielāku apjomu akciju nekā 50 eiro atļautu. Nākamajā nedēļā, cerot uz \"Bitcoin\" kāpumu biržās, varētu ieguldīt mazliet kriptovalūtās.", "link": "https://www.delfi.lv/bizness/37293360/bankas_un_finanses/56049916/nakotnes-kapitals-portfela-izmainas-uz-2023-gada-cetrdesmit-otro-nedelu"},
{"title": "Eiropas nekustamā īpašuma indekss sasniedz divpadsmit gadu zemāko punktu", "category": "Finanses", "body": "Indekss, kurā iekļauti tādi uzņēmumi kā Vācijas dzīvojamo māju saimnieks \"Vonovia SE\",  Apvienotās Karalistes  biroju firma \"British Land Co.\" un iepirkšanās centru grupa \"Unibail-Rodamco-Westfield\", pirmdien nokritās par 2,0%. Tas, kā raksta \"Bloomberg\", notiek paralēli valstu parāda vērtspapīru likmju pieaugumam, kas arī sasniedz ilgos gadus nepieredzētus līmeņus. Kopumā nekustamā īpašuma indekss šogad ir samazinājies par 14%. Saskaroties gan ar aktīvu vērtības samazināšanos, gan pieaugošām parāda apkalpošanas izmaksām, dažiem uzņēmumiem var būt nepieciešams piesaistīt papildu kapitālu. \"Bažas ir saistītas ar īpašumu vērtībām, kur pastāv ievērojama nenoteiktība un ir maz darījumu, kas tad varētu atbalstīt augstās cenas,\" sacīja \"Bloomberg Intelligence\" īpašuma analītiķe Sjū Mundena. \"Šī situācija, visticamāk, nemainīsies, kamēr nebūs redzams, ka procentu likmes ir sasniegušas augstāko punktu.\"", "link": "https://www.delfi.lv/bizness/37293360/bankas_un_finanses/56050230/eiropas-nekustama-ipasuma-indekss-sasniedz-divpadsmit-gadu-zemako-punktu"},
{"title": "'Revolut' piedāvā ieguldīt Eiropas biržās tirgotajās akcijās", "category": "Finanses", "body": "\" Revolut \" Latvijas lietotājiem pievieno iespēju iegādāties vairāk nekā 70 Eiropā kotētu uzņēmumu akcijas, informē uzņēmumā. Uzņēmumā vēsta, ka izmantojot \"Revolut\", investīcijas Eiropas biržā kotētajos uzņēmumos ir pieejamas ar minimālo ieguldījumu summu tikai 1 EUR apmērā. Tirdzniecība būs bez komisijas maksas abonētā plāna noteiktā limita ietvaros. Lietotnes dati rāda, ka šobrīd pieejami vairāk nekā 70 Eiropas biržas sarakstos iekļautas akcijas, vairāk nekā 2200 ASV tirgotu uzņēmumu un vairāk nekā 150 ETF. \"Revolut\" klienti tagad var iestatīt arī periodiskos pirkumus. Tas ļauj iegādāties akcijas/ETF iepriekš noteiktā laikā un biežumā — katru dienu, nedēļu vai mēnesi. Periodiskie pirkumi var palīdzēt investoriem samazināt īstermiņa cenu nepastāvības ietekmi un dot viņiem iespēju ieguldīt regulāri. “Mēs turpinām padarīt ieguldījumus pieejamākus ikvienam, sākot pievienot mūsu tirdzniecības platformai dažus no lielākajiem Eiropas biržu sarakstos iekļautajiem uzņēmumiem. Mēs vēlamies saviem klientiem nodrošināt ērtu piekļuvi uzņēmumiem, kas ir viņiem tuvāki. No \" Adidas \" līdz \" Zalando \" — mūsu klienti tagad var ieguldīt Eiropā labi atpazīstamu uzņēmumu akcijās, un mēs drīzumā šo sarakstu paplašināsim vēl vairāk, uzņēmuma Turības un Tirdzniecības nodaļas vadītājs komentē Rolands Juteika, piebilstot, ka drīzumā būs pieejams plašs citu ieguldījumu produktu klāsts, tostarp Robo digitālās padomu platformas pakalpojumi, kopfondi, obligācijas un citi rīki. Atkarībā no plāna klienti mēnesī var veikt 1 (Standard), 3 (Plus), 5 (Premium) vai 10 (Metal un Ultra) darījumus bez komisijas maksas. Kad bezmaksas limits ir pārsniegts, tiks piemērota mainīgā maksa par katru darījumu 0,25% (0,12% Ultra), min. 1 EUR apmērā. \"Revolut\" piemēro arī glabāšanas maksu 0,12% apmērā gadā no lietotāja aktīvu tirgus vērtības, ko iekasē katru mēnesi. Investīciju pakalpojumus EEZ sniedz Revolut Securities Europe UAB (Revolut).", "link": "https://www.delfi.lv/bizness/37293360/bankas_un_finanses/56050156/revolut-piedava-ieguldit-eiropas-birzas-tirgotajas-akcijas"},
{"title": "Akciju cenas pasaules biržās mainās bez vienotas tendences", "category": "Finanses", "body": "ASV biržu indeksi tirdzniecības sesiju iesāka ar kritumu pēc tam, kad ASV Finanšu ministrijas 10 gadu obligāciju ienesīgums pārsniedza 5% pirmoreiz 16 gadu laikā. Obligāciju ienesīgumam dienas gaitā samazinoties, pieauga lielo tehnoloģiju uzņēmumu, tostarp \"Alphabet\", \" Amazon \" un \" Microsoft \", akciju cenas. Pateicoties tam, indekss \" Nasdaq  Composite\" pieauga par 0,3%, lai gan indeksi \"Dow Jones Industrial Average\" un \"Standard & Poor's 500\" samazinājās. \"ASV Finanšu ministrijas obligāciju [ienesīguma] trajektorija nav tikai jautājums; tas ir vienīgais jautājums finanšu tirgiem,\" piezīmē klientiem atzina \"SPI Asset Management\" pārvaldības partneris Stīvens Iniss. Obligāciju ienesīguma palielināšanās ir pastiprinājusi bažas, ka ASV Federālās rezervju sistēmas (FRS) procentlikmes paliks augstākā līmenī ilgāku laiku, pasliktinot ekonomikas izaugsmes prognozi. ASV biržu indekss \"Dow Jones Industrial Average\" pirmdien kritās par 0,6% līdz 32 936,41 punktam, indekss \"Standard & Poor's 500\" saruka par 0,2% līdz 4217,04 punktiem, savukārt indekss \"Nasdaq Composite\" palielinājās par 0,3% līdz 13 018,33 punktiem. Londonas biržas indekss FTSE 100 pirmdien kritās par 0,4% līdz 7374,83 punktiem, Frankfurtes biržas indekss  DAX  pieauga par mazāk nekā 0,1% līdz 14 800,72 punktiem, bet Parīzes biržas indekss CAC 40 palielinājās par 0,5% līdz 6850,47 punktiem. Ņujorkas  biržas elektroniskajā tirdzniecībā WTI markas jēlnaftas cena pirmdien kritās par 2,9% līdz 85,49 ASV dolāriem par barelu. \"Brent\" markas jēlnaftas cena Londonas biržā samazinājās par 2,5% līdz 89,93 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien pieauga par 0,3% līdz 51,28 eiro par megavatstundu. Eiro vērtība pret ASV dolāru pirmdien pieauga no 1,0594 līdz 1,0670 dolāriem par eiro, britu mārciņas vērtība pret ASV dolāru kāpa no 1,2164 līdz 1,2248 dolāriem par mārciņu, bet ASV dolāra vērtība pret Japānas jenu samazinājās no 149,86 līdz 149,67 jenām par dolāru. Eiro vērtība pret britu mārciņu kritās no 87,71 līdz 87,09 pensiem par eiro.", "link": "https://www.delfi.lv/bizness/37293360/bankas_un_finanses/56052246/akciju-cenas-pasaules-birzas-mainas-bez-vienotas-tendences"},
{"title": "Pirmo reizi kopš 2022. gada 'Bitcoin' cena sasniedz 35 tūkstošus dolāru", "category": "Finanses", "body": "Kriptovalūtu \"zelta standarta\" un līdera - \"Bitcoin\" - cena šī gada sākumā grozījās ap 15 tūkstošiem dolāru, liekot daudziem pieņemt, ka šie aktīvi ir \"miruši\". Lai arī kopš tā brīža cenas ir pakāpeniski kāpušas, būtisku lēcienu nav bijis. Digitālo monētu tirgus kopumā ir stagnējis, piedāvājot mazas peļņas iespējas investoriem. Taču nu, kā raksta \"Bloomberg\", entuziasms \"Bitcoin\" cienītāju pasaulē sāk pakāpeniski pieaugt. Pirmo reizi šī gada laikā \"Bitcoin\" cena ir pārsniegusi 35 tūkstošus ASV dolāru par vienu monētu. Iespējamā pirmo ASV \"Bitcoin\" ETF apstiprināšana tuvākajās nedēļās izraisījusi pēdējā laikā nepieredzētu spekulatīvu degsmi. \"Delfi Bizness\" jau vēstīja, ka aktīvu pārvaldītāji \"BlackRock\" un \"Fidelity Investments\" ir vieni no tiem, kas vēlas piedāvāt šādus produktus amerikāņiem. Eksperti norāda uz virkni pazīmju, kas liecina, ka lielie investīciju milži ir jau uz starta līnijas, lai sāktu piedāvāt kriptovalūtu ETF. Piemēram, \"BlackRock\" ir jau reģistrējis sava ETF biržas sarakstos izmantojamo saīsinājumu. \"Bloomberg Intelligence\" analītiķi Eliots Steins un Džeimss Seifarts uzskata, ka \"Bitcoin ETF\" apstiprināšana izskatās neizbēgama. \"Bitcoin\" cena joprojām ir zem pandēmijā pieredzētajiem 69 tūkstošiem dolāru par monētu. Kopš tā laika tirgus dalībnieku skaits un investīciju apjoms ir krities milzu apmērā. Tas sāk lēnām mainīties. \"Likviditāte ir nedaudz labāka nekā iepriekš,\" sacījis Džastins d'Anetāns, kriptovalūtu kompānijas \"Keyrock\" biznesa attīstības vadītājs. \"Cenas tagad ir atguvušās un līdz ar to zināma daļa likviditātes — tomēr tas nav nekas salīdzinājumā ar 2020.–2021. gada eiforiju.\" Jāpiemin, ka ne tikai \"Bitcoin\" pieredzēja vērtības kāpumu. Otrs tuvākais \"Bitcoin\" sekotājs \"Ethereum\" pakāpās par 6%, sasniedzot teju 1,7 tūkstošus dolāru par vienu monētu. Arī citas mazāk populāras digitālās monētas ir pakāpušās vērtībā.", "link": "https://www.delfi.lv/bizness/37293360/bankas_un_finanses/56052522/pirmo-reizi-kops-2022-gada-bitcoin-cena-sasniedz-35-tukstosus-dolaru"},
{"title": "Kur ieguldīt, ja negribas riskēt? Eksperti piedāvā divas alternatīvas akcijām", "category": "Finanses", "body": "Akciju tirgus ir nestabils, un vienmēr jāatceras, ka uzņēmums, kurā ieguldīta nauda, var pieredzēt dažādas problēmas, un dažkārt tā akciju vērtība var krist, pat ja uzņēmumam ir labi finanšu rādītāji. Šie ieguldījumi nāk ar risku. Ko darīt, ja negribas riskēt? Starp ieguldījumiem ar ļoti mazu risku un pieklājīgām procentu likmēm šobrīd izceļas Latvijas valsts krājobligācijas un komercbanku piedāvātie termiņdepozīti. \" Nākotnes kapitāls \" cenšas saprast, kur labāk ieguldīt, ja riska apetīte ir zema. Akciju tirgus atdeve gudri saplānotam portfelim labā gadā var krietni pārsniegt 10%. Ienesīgumu virs 10% sola arī lielu un salīdzinošo drošu uzņēmumu obligācijas. Kriptovalūtas kādreiz varēja vienā naktī ienest 1000% peļņu. Bet, kā pierāda “Nākotnes kapitāla” vadītāju portfeļi, šie ieguldījumi ir riskanti un to vērtības pieaugums ir ļoti svārstīgs. Kā \"Nākotnes kapitālā\" jau iepriekš norādījuši finanšu eksperti, saprātīgi ir veidot sabalansētu portfeli, kurā ir dažādi aktīvi ar dažādu ienesīgumu, lai stabilākie un drošākie ieguldījumi būtu kā atsvars riskantākajiem. vai pirms tā nedraud krīze? Divi ieguldījumu veidi ar salīdzinoši nelielu risku ir Latvijas valsts krājobligācijas un", "link": "https://www.delfi.lv/bizness/37293360/bankas_un_finanses/56052422/kur-ieguldit-ja-negribas-risket-eksperti-piedava-divas-alternativas-akcijam"},
{"title": "'SEB banka' šogad strauji kāpinājusi peļņu", "category": "Finanses", "body": "\" SEB  grupas\" pamatdarbības peļņa pēc nodokļu nomaksas un uzkrājumiem šā gada deviņos mēnešos sasniegusi 134,1 miljonus eiro, informē bankā. Pērn attiecīgajā periodā peļņa pēc nodokļiem un uzkrājumiem bija 51,5 miljoni eiro. \"SEB banka\" šogad ir finansējusi vairāk nekā 3200 biznesa projektus 677 miljonu eiro apmērā. Finansējumu lielo uzņēmumu segmentā šogad ir piesaistījuši telekomunikāciju, enerģētikas pakalpojumu, ražošanas, transporta, nekustamā īpašuma uzņēmumi, galvenokārt, investīcijām jaunu pamatlīdzekļu izveidē, uzņēmumu iegādes darījumu līdzfinansēšanai un apgrozāmā kapitāla finansēšanai. Savukārt mazo un vidējo uzņēmumu segmentā lielākais pieprasījums bija no pašvaldību uzņēmumiem, kas aizņēmās ilgtermiņa investīcijām un apgrozāmiem līdzekļiem. Ilgtermiņa projekti saistīti ar novecojušas infrastruktūras atjaunošanu un pāreju uz zaļāku enerģiju. Kopējais kredītportfelis 2023. gada septembra beigās bija 3,3 miljardi eiro. Bankas hipotekārais kredītportfelis šī gada laikā pieaudzis par 3%. Mājsaimniecību finansiālā situācija kopumā vērtējama kā spēcīga, par ko liecina klientu labā disciplīna maksājumu veikšanā, norāda bankas vadītāja Ieva Tetere, uzsverot, ka tas nozīmē, ka gan klienti, gan banka iepriekš rūpīgi izvērtējusi potenciālos riskus. Kopējais noguldījumu apjoms \"SEB bankā\" sasniedzis 4,4 miljardus eiro. \"SEB grupas\" Latvijā aktīvi 2023. gada septembra beigās bija 5,5 miljardi eiro, bet kapitāls sasniedzis 593 miljonus eiro.", "link": "https://www.delfi.lv/bizness/37293360/bankas_un_finanses/56055374/seb-banka-sogad-strauji-kapinajusi-pelnu"},
{"title": "Diskusijās par atbalstu kredītņēmējiem parādījies ierosinājums par jaunu nodevu bankām", "category": "Finanses", "body": "Jautājums, kā pasargāt hipotekārā kredīta ņēmējus no procentu likmju straujā kāpuma, joprojām ir Saeimas deputātu dienas kārtības augšgalā. Otrdien vairākas idejas situācijas uzlabošanai izskanēja parlamenta Budžeta un finanšu (nodokļu) komisijā, tai skaitā par jaunas nodevas ieviešanu bankām. Tieši kā tā tiktu ieviesta, gan komisijas sēdē nekļuva skaidrs. Komisijas deputāti otrdien sēdē otrajam lasījumam skatīja iesniegtos priekšlikumus Patērētāju tiesību aizsardzības likumā, kurā iecerēts noteikt īslaicīgo atbalstu kredītņēmējiem. Tomēr nevienu no priekšlikumiem komisija neatbalstīja un nenoraidīja, tie tiks uzlaboti un precizēti, lai balsojums par iecerētajām pārmaiņām komisijā varētu notikt nākamnedēļ. Visplašākās diskusijas izraisīja iespējamais pašas komisijas priekšlikums. Tas paredz Patērētāju tiesību aizsardzības likumu papildināt ar jaunu pantu, ar kuru tiktu ieviesta hipotekārā kredīta ņēmēju aizsardzības nodeva. Tā būtu jāmaksā bankām par to izsniegtajiem hipotekārajiem kredītiem.", "link": "https://www.delfi.lv/bizness/37293360/bankas_un_finanses/56053554/diskusijas-par-atbalstu-kreditnemejiem-paradijies-ierosinajums-par-jaunu-nodevu-bankam"},
{"title": "Pagarinājumi vairs nav iespējami – steidz rīkoties, lai nezaudētu ES fondu naudu, ziņo raidījums", "category": "Finanses", "body": "Stradiņu slimnīcas topošajā korpusā šai laikā jau būtu bijis jāievācas. Lai arī pakāpeniski pienāk jaunās ēkas aprīkošanai pasūtītās iekārtas, tomēr fasādei aizvien nav pat logu. Ēkas pabeigšana vispirms pārcelta uz nākamā gada pavasari, bet tagad nav skaidrs, vai tas notiks nākamgad oktobrī. Korpuss top ar iepriekšējā perioda Eiropas fondu atbalstu. Un šo naudu jāpagūst iztērēt līdz gada beigām. Šobrīd ir risks pazaudēt finansējumu ap 46 miljoniem eiro. \"Gada beigās, pēc visiem plānošanas perioda noteikumiem un noslēguma, šī naudas summa nav pieejama, un tad mums ir jāmeklē jau jaunajā plānošanas periodā šie iztrūkstošie līdzekļi. Jo, protams, slimnīcai ir jāpabeidz šis A2 korpuss. Un tas, protams, mums atstāj iespaidu uz citiem mūsu plāniem, jo būs jāsamazina, visticamāk, kādi apjomi mūsu tālākos attīstības plānos,\" saka P.Stradiņa Klīniskās Universitātes slimnīcas (PSKUS) valdes priekšsēdētājs Rinalds Muciņš. Topošā slimnīcas korpusa būvdarbu izmaksas ir ap simt miljoniem eiro (101 597 200 eiro). Vienošanās ar būvfirmu \"Velve\" paredzēja plānu šogad veikt būvdarbus par 59 miljoniem eiro. Tomēr gada pirmajā pusē darbi tikpat kā apstājušies. Lai arī panākta vienošanās par sadārdzinājumu segšanu un izmaksāts avanss, temps nekāpa. Šogad par darbiem veikti maksājumi vien divarpus miljoni eiro. \"Viens, kur mēs galīgi negribam piekāpties, ir šī te objekta būvniecības kvalitāte vai risks, ka šī kvalitāte varētu samazināties. Jo attiecīgi būvnieki saka, mēs jūs aicinām iet uz kompromisiem, un kompromisi bieži vien ir tempi, kvalitāte, dažādu risinājumu dokumentācija, dažādi aprēķini, kas netiek laicīgi iesniegti un kas var apdraudēt tālāk būvobjekta kvalitāti,\" saka Muciņš. Savukārt SIA \"Velve\" norāda: \"Mēs pasūtītājam vairākkārt esam uzsvēruši akūto nepieciešamību novērst nepilnības (vai papildināt) esošajā būvprojekta dokumentācijā pēc iespējas ātrāk, lai varam pilnvērtīgi turpināt darbus. Turklāt, ņemot vērā objekta nozīmību, lūdzām arī meklēt jaunus un kompleksus, bet tiesiskus risinājumus, kā mazināt birokrātiskos šķēršļus raitākai būvniecības dokumentācijas pilnveidei.\" \"Velve\" arī uzsver, ka uzbūvēts ir vairāk nekā min slimnīcas pārstāvji, bet kavējas maksājumi no slimnīcas puses, kas liedzot kāpināt tempu. Attiecības starp abām pusēm tiktāl sakāpinātas, ka savstarpējām sarunām piesaistīts pat vidutājs. Ja līdz ziemas sākumam ēka būs pabeigta tiktāl, lai sāktu iekšdarbus, ir cerības samazināt iespējamo zaudējumu summu. Veselības ministrija oktobra sākumā atsauca esošo un iecēla slimnīcai pagaidu padomi, ko vada Normunds Staņēvičs, kurš vienlaikus ir arī Austrumu slimnīcas valdes priekšsēdētājs. Padome saņēmusi no \"Velves\" apliecinājumu par gatavību darbu turpināt. Pasūtīts arī audits un pirmie tā slēdzieni varētu būt jau novembra pirmajā pusē. \"Mēs esam paņēmuši šos ārējos auditus un pārbaudes, lai specifiski, niansēs saprastu, kur ir bijušas varbūt kļūdas, un kur ir nepieciešami uzlabojumi - tehniskajā ziņā, būvniecības, būvuzraudzības ziņā, juridiskajā ziņā, kur varbūt ir bijuši kādi administratīvi vai birokrātiski šķēršļi, kāpēc vai nu atsevišķi procesi vai pieņemšanas, vai kaut kas nav izdevies un noticis tik ātri, kā tam vajadzēja notikt. Trešais - neapšaubāmi detalizēti jāizpēta finanšu jomu, kādi ir bijuši maksājumi, par ko, kā tas ir noticis. Ceturtais - nedrīkst aizmirst un ir uzmanīgi un skrupulozi jāizvērtē arī projekta vadība,\" saka Staņēvičs. Risinājumi Eiropas fondu naudas efektīvākai izmantošanai bija jāmeklē arī Staņēviča vadītajai Austrumu slimnīcai. No atlikušajiem 40 miljoniem līdz gada beigām plānots iztērēt 24. Te šogad sola pabeigt savienojumu starp divām slimnīcas ēkām, ķīmijterapijas dienas stacionāru un pacientu uzņemšanas klīniku, un iegādāties aparatūru. Pāri paliktu ap 16 miljoniem eiro - iesāktā Gaiļezera slimnīcas ēkas rekonstrukcija sadalīta posmos un turpināsies vēl nākamgad, to finansējot jau no jaunās fondu aploksnes. \"Šobrīd, izvērtējot mūsu būvniecību, mūsu attīstību, tai skaitā tehnoloģiju, medicīnas tehnoloģiju iepirkumu, mēs būtiskus riskus, tādus patiešām sarkanā karoga riskus, mēs Austrumu slimnīcā neredzam. Tātad mums ir ļoti daudz atsevišķu projektu, kuri notiek, un šī attīstība ir sadalīta vairākās fāzēs, vairākos projektos,\" saka Staņēvičs. 26. septembrī Ministru kabinetā skatītajā ziņojumā par sekmēm aizvadītā perioda Eiropas fondu investīciju finiša spurtā norādīts, ka riska finansējums jeb nauda, ko varētu līdz gada beigām neizlietot tā, kā bijis ieplānots, ir pusmiljards jeb 578,4 miljoni eiro. No tās 125 miljoni ir iesaldēti dažādu auditu, izmeklēšanu un pārbaužu dēļ. Bet no pārējā riska finansējuma vislielākās raizes radījuši transporta nozares projekti – tie veido 259,4 miljonus no iepriekš minētā pusmiljarda. Tam seko veselība ar 103,4 miljoniem, kā arī vide un reģionālā attīstība - ar gandrīz 58,1 miljonu. Transporta nozarē tie ir aizvien nepiegādātie vilcieni un nepabeigtā \"Latvijas Dzelzceļa\" infrastruktūra, tai skaitā peroni. \"Darīsim visu, lai šī summa, ko Latvija, iespējams, zaudētu, būtu pēc iespējas mazāka. Un tad, ja paliks kaut kāda delta, kur pastāv risks par līdzekļu zaudēšanu, nu tad es ceru, ka Finanšu ministrija radīs iespējas tomēr varbūt citās nozarēs šo finansējumu apgūt,\" saka satiksmes ministrs Kaspars Briškens (Progresīvie). 60 miljoni no Kohēzijas fonda, par ko ir skaidrs, ka to nespēs izlietot transporta nozare, nonāks budžetā, lai segtu izdevumus par pērnziem sniegto atbalstu enerģijas izdevumiem mazāk aizsargātajām ģimenēm. \"Šis veids, ko Eiropas Komisija ļoti atbalstīja, un tas arī, kā mēs zinām, kad bija energokrīze, tad bija liels pieprasījums Eiropas dalībvalstīm kaut kā no Eiropas budžeta palīdzēt. Tad Eiropas Komisija atļāva jau no savām investīciju aploksnēm izmantot šo naudu šādām vajadzībām. Mums bija iespēja no sava budžeta to darīt, bet tagad mēs redzam, ka ir nepieciešams, lai mēs šos Eiropas fondu līdzekļus izmantotu pilnībā, tad mēs piemērojam šādu risinājumu,\" stāsta finanšu ministra padomnieks Ints Dālderis (JV). Savukārt vides jomā pagaidām vairāki poligoni nav tikuši galā ar bioloģisko atkritumu pārstrādes iekārtu projektiem. Bet piecos gadījumos pašvaldībām nav sekmējies ar revitalizācijas iecerēm, viens no tiem – Rīgas mēģinājums attīstīt parku Skanstes apkaimē. Atšķirībā no lielajiem slimnīcu vai transporta projektiem, šeit iesākto pēc gadu mijas būs jāpabeidz par savu naudu, bet nezaudējot jau ieguldīto. \"Pēc CFLA izvērtējuma, kuri skatās, vai projektam ir finanšu kapacitāte viņu īstenot 2024. gadā, vēl - vai viņiem laika grafiks atbilst reālajai situācijai objektā, un, pamatojas uz to, mēs dodam caur grozījumiem Ministru kabineta noteikumos par noteiktu specifisko atbalsta mērķi iespēju viņiem pabeigt 24. gadā. Fiziski šie projekti ir jāpabeidz arī par savu finansējumu. Ja viņi to neizdara, tad mērķis nav sasniegts, un tādā gadījumā CFLA kolēģi vērtē, vai nav jāatmaksā viss ERAF finansējums,\" saka VARAM Investīciju politikas departamenta direktore Svetlana Sergejeva. Plānojot ES fondu tēriņus, finansējamo projektu tiek ieplānots nedaudz vairāk nekā ir faktiski pieejami līdzekļi. Un tad, kādam plānam tomēr neizdodoties, ir iespēja finansējumu vēl šogad pārvirzīt uz kādu no rezerves variantiem, kas ir pabeigts, bet pirmajā piegājienā pēc fondu atbalsta palicis aiz svītras. Savukārt apmēram simt miljoni eiro ir summa par darbiem, par kuriem ir skaidrs, ka šogad tos paveikt nepaspēs, un kas tiks pārcelti un finansēti no jaunā fondu perioda. Finanšu ministrijā norāda, ka Latvijai ar fondu finansējuma apguvi nav gājis grūtāk par vairākām citām Eiropas Savienības valstīm. Lai arī no vairāku valstu puses iepriekš izskanēja ierosinājums ļaut vēl pagarināt aizvadītā perioda naudas izmantošanu, tomēr donorvalstis tam nav piekritušas. 2014. - 2020. gada periodā Eiropas Savienības fondu piešķīrums Latvijai bija 4,64 miljardi eiro.", "link": "https://www.delfi.lv/bizness/37293360/bankas_un_finanses/56028098/pagarinajumi-vairs-nav-iespejami-steidz-rikoties-lai-nezaudetu-es-fondu-naudu-zino-raidijums"},
{"title": "Amatieru investoru izglābtais 'GameStop' gatavojas 'ekstrēmai taupībai'", "category": "Finanses", "body": "Interneta jokdaru un amatieru investoru rokām un makiem izglābtais ASV videospēļu mazumtirgotājs \"GameStop\", lai arī nav atgriezies bankrota priekšā, nekādus pārsteigumus nav demonstrējis. Septembra beigās amatā stājās jauns vadītājs, kurš pirmajā paziņojumā darbiniekiem ir aicinājis uz \"ekstrēmu taupību\". Lai gan amatieri investori ilgstoši ir meklējuši līdzīgas ieguldīšanas iespējas, kāda sakritību dēļ izrādījās \"GameStop\", šķiet, tas paliks vēsturē kā viens no retajiem gadījumiem, kad interneta lietotājiem, metoties uz vienu roku, izdevies novērst uzņēmuma bankrotu un daudzkāršot mirstoša uzņēmuma tirgus vērtību. Amatieri iegulda amerikāņu plastmasas kastīšu kompānijā; vērtības pieaugums 350%. \"GameStop\" stāsts nu ir iemūžināts divās kinofilmās, proti, 2021. gada dokumentālajā filmā \"GameStop: The Wall Street Hijack\" un šogad rudenī kinoteātros skatāmajā Holivudas komēdijā \"Dumb Money\". Tomēr ar slavu nepietiek, un analītiķi norāda uz plāna un vīzijas trūkumu. 2020. gadā, kad pasaulē plosījās  Covid-19  pandēmija un cilvēki mājsēdē garlaikojās, finanšu pasaule tika pārsteigta.", "link": "https://www.delfi.lv/bizness/37293360/bankas_un_finanses/55996038/amatieru-investoru-izglabtais-gamestop-gatavojas-ekstremai-taupibai"},
{"title": "Sāpīgi, bet vajadzīgi lēmumi, Dombrovskis saka par ECB procentu likmju palielināšanu", "category": "Finanses", "body": "Straujais kredītmaksājumu kāpums, kas vienlaicīgi sakrīt ar banku paziņojumiem par superpeļņām, raisa arvien vairāk diskusiju sabiedrībā par banku darbību, kā arī to, kā šajā situācijā palīdzēt kredītņēmējiem.  Eiropas Centrālās bankas (ECB) lēmumi par procentu likmju celšanu daudziem Latvijas iedzīvotājiem visai sāpīgi iesituši pa kabatu.  Tomēr Eiropas Komisijas priekšsēdētājas izpildvietnieks un tirdzniecības komisārs Valdis Dombrovskis \"Delfi Bizness\" uzsver – lai arī ECB lēmumi ir nepopulāri, tie ir likumsakarīgi, jo inflācija ir jāturpina mazināt. Dombrovskis sarunā ar \"Delfi Bizness\" atzīst, ka Krievijas sāktais karš Ukrainā Baltijas valstis ietekmējis proporcionāli vairāk nekā citas Eiropas Savienības valstis. \"Gan tādēļ, ka Krievijas un Baltkrievijas tirgus lielā mērā ir aizvēries, gan arī tādēļ, ka investori \"ieceno\" kaut kādu ģeopolitisko risku attiecībā gan uz Baltijas valstīm, gan arī Poliju,\" viņš saka.", "link": "https://www.delfi.lv/bizness/37293360/bankas_un_finanses/55997002/sapigi-bet-vajadzigi-lemumi-dombrovskis-saka-par-ecb-procentu-likmju-palielinasanu"},
{"title": "Akciju cenas Volstrītā krītas, Eiropas biržās mainās bez vienotas tendences", "category": "Finanses", "body": "Akciju cenas Volstrītā ceturtdien kritās, bet Eiropas biržās mainījās bez vienotas tendences, pirms  ASV  nodarbinātības datu publiskošanas. Analītiķi uzskata, ka spēcīgas ASV ekonomikas pazīmes ir slikta ziņa akciju cenām, jo ASV Federālajai rezervju sistēmai (FRS) ir vairāk iemeslu turpināt stingru monetāro politiku līdz gada beigām un arī pēc tam. ASV Finanšu ministrijas 10 gadu obligāciju ienesīgums šonedēļ sasniedza augstāko līmeni kopš 2007.gada, investoriem bažījoties, ka augstas aizņemšanās izmaksas uzņēmumiem un patērētājiem bremzēs ekonomikas izaugsmi. Pasaules naftas cenas turpināja kristies pēc datu publicēšanas, kas parādīja ASV benzīna rezervju negaidīti strauju palielināšanos, kura norāda uz pieprasījuma samazināšanos pasaules lielākajā ekonomikā. ASV biržu indekss \"Dow Jones Industrial Average\" ceturtdien kritās par mazāk nekā 0,1% līdz 33 119,57 punktiem, indekss \"Standard & Poor's 500\" saruka par 0,1% līdz 4258,19 punktiem, savukārt indekss \" Nasdaq  Composite\" samazinājās par 0,1% līdz 13 219,83 punktiem. Londonas biržas indekss FTSE 100 ceturtdien pieauga par 0,5% līdz 7451,54 punktiem, Frankfurtes biržas indekss  DAX  saruka par 0,2% līdz 15 070,22 punktiem, bet Parīzes biržas indekss CAC 40 pieauga par mazāk nekā 0,1% līdz 6998,25 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 2,3% līdz 82,31 ASV dolāram par barelu. \"Brent\" markas jēlnaftas cena Londonas biržā samazinājās par 2,09% līdz 84,07 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien kritās par 5,8% līdz 36,21 eiro par megavatstundu. Eiro vērtība pret ASV dolāru ceturtdien pieauga no 1,0504 līdz 1,0553 dolāriem par eiro, britu mārciņas vērtība pret ASV dolāru kāpa no 1,2135 līdz 1,2192 dolāriem par mārciņu, bet ASV dolāra vērtība pret Japānas jenu samazinājās no 149,12 līdz 148,50 jenām par dolāru. Eiro vērtība pret britu mārciņu kritās no 86,55 līdz 86,53 pensiem par eiro.", "link": "https://www.delfi.lv/bizness/37293360/bankas_un_finanses/56002888/akciju-cenas-volstrita-kritas-eiropas-birzas-mainas-bez-vienotas-tendences"},
{"title": "Pārdos vai nepārdos? Bankas 'Citadele' vadītājs par bankas darbību un nākotnes plāniem", "category": "Finanses", "body": "Šogad jūlijā AS \"Citadele banka\" paziņoja, ka izvērtē sākotnējā akciju publiskā piedāvājuma (IPO), apvienošanās vai pārdošanas iespējas. Šim mērķim tika piesaistītiarī starptautiski konsultanti. Kopš tā brīža pagājuši vairāki mēneši, tādēļ “ Delfi Bizness ” tikās ar bankas “Citadele” valdes priekšsēdētāju Johanu Akerblomu (Johan Åkerblom), lai skaidrotu, kā bankai šobrīd veicas un  vai tā tiks pārdota.   Viņam arī vaicājām, kā vērtē banku sektoram veltītos pārmetumiem par lielo peļņu un ko banka saka par Saeimā šobrīd apspriešamo priekšlikumu uz laiku samazināt kredītu procentu likmes mājokļu kredītņēmējiem.", "link": "https://www.delfi.lv/bizness/37293360/bankas_un_finanses/56057364/pardos-vai-nepardos-bankas-citadele-vaditajs-par-bankas-darbibu-un-nakotnes-planiem"},
{"title": "Plānots samazināt 'Altum' komisijas maksu valsts garantijām mājokļa iegādei jaunajiem speciālistiem", "category": "Finanses", "body": "Ekonomikas ministrs Viktors Valainis tikās ar \"Attīstības finanšu institūcijas \" Altum \"\" valdes priekšsēdētāju Reini Bērziņu, lai iepazīstinātu ar sava darba prioritātēm, kā arī pārrunātu \"Altum\" aktuālos jautājumus un  Ekonomikas ministrijas  izstrādāto uzņēmējdarbības un energoefektivitātes veicināšanas atbalsta programmu ieviešanas gaitu, informē ministrijā. Tikšanās laikā abas puses vienojās, ka jau tuvākajā laikā \"Altum\" izskatīs iespēju nodrošināt atbalstu valsts garantijām mājokļa iegādei vai būvniecībai jaunajiem speciālistiem, tās uz laiku samazinot. \"Ņemot vērā arvien pieaugošās kredīta procentu likmes, valdība šobrīd aktīvi meklē risinājumus, kā palīdzēt hipotekāro kredītu ņēmējiem. Ar \"Altum\" īstenotās atbalsta programmas palīdzību pie jauniem mājokļiem tikuši vairāki tūkstoši Latvijas jauno speciālistu, kuri nav izvēlējušies veidot darba karjeru ārpus Latvijas, bet savas zināšanas un prasmes ikdienu iegulda Latvijas ekonomikā. Mēs nevaram zaudēt šos cilvēkus, tāpēc no savas puses meklēsim risinājumu, kā uz laiku samazināt maksu par \"Altum\" garantijām un līdz ar to arī šo kredītņēmēju ikmēnešu maksājumus, lai pārvarētu situāciju, kurā kredītņēmējiem pieaugušas procentu izmaksas  Euribor  pieauguma dēļ,\" uzsver ekonomikas ministrs Viktors Valainis. Kā zināms, valsts garantija bankas aizdevumam mājokļa iegādei vai būvniecībai līdz 20% apmērā no aizdevuma pamatsummas un ne vairāk kā 50 000 eiro pieejama jaunajiem speciālistiem (personām, kuras ieguvušas vidējo profesionālo vai augstāko izglītību, un nepārsniedz 35 gadu vecumu), kuriem ir pastāvīgi ienākumi, bet nav pietiekamu uzkrājumu pirmās iemaksas veikšanai. Šobrīd jaunie speciālisti, lai saņemtu valsts garantiju bankas aizdevumam mājokļa iegādei vai būvniecībai, veic vienreizēju maksu par garantijas izsniegšanu 4,8 % apmērā no piešķirtās garantijas summas, kā arī ikgadējo maksu 4,8 % apmērā no atlikušās garantijas summas. Tikšanās laikā ministrs un \"Altum\" vadītājs vienojās, ka jau tuvākajā laikā \"Altum\" iesniegs ministram priekšlikumus par samazinātu maksu valsts garantijām jaunajiem speciālistiem. Vienlaikus tikšanās laikā ministrs augsti novērtēja \"Altum\" kā sociāli atbildīgas valsts kapitlāsabiedrības līdzšinējās darbības rezultātus, īpaši izceļot ieguldījumu darbā ar uzņēmējiem, ikdienas darbībā demonstrējot labu sadarbību, iedziļināšanos uzņēmēju problēmjautājumos un rodot risinājumus, kā valsts pēc iespējās efektīvākā veidā tiem var sniegt palīdzību dažādās krīzes situācijās. Pēdējo gadu laikā uzņēmējdarbību būtiski ietekmējusi gan Covid-19 pandēmija, tās radītās sekas un vairāku gadu garumā ieviestie neskaitāmie ierobežojumi dažādu nozaru komersantiem, gan Krievijas izraisītā kara Ukrainā sekas, kā rezultātā daļai komersantu visai strauji bija jārod jauni noieta tirgi, jauni piegādes ceļi, jauni sadarbības partneri. Līdz ar to \"Altum\" ir ļoti svarīgs partneris uzņēmumiem un iedzīvotājiem, nodrošinot atbalsta instrumentus nepieciešamā finansējuma un kredītu saņemšanai.", "link": "https://www.delfi.lv/bizness/37293360/bankas_un_finanses/56003176/planots-samazinat-altum-komisijas-maksu-valsts-garantijam-majokla-iegadei-jaunajiem-specialistiem"},
{"title": "Tikai mazāk nekā trešdaļa mazo un vidējo uzņēmumu var pretendēt uz bankas finansējumu", "category": "Finanses", "body": "Tikai trešā daļa mazo un vidējo uzņēmumu varētu pretendēt uz bankas finansējumu, liecina \" Swedbank \" \"Finansējuma luksofora\" apkopotie dati par finanšu veselību Latvijas mazajos un vidējos uzņēmumos (MVU). Savukārt teju piektā daļa (18%) uzņēmumu bankas finansējuma saņemšanai nekvalificētos. Biežākie iemesli, kas liedz saņemt bankas finansējumu, saistīti ar vājiem finanšu rādītājiem uzņēmumā, zemu rentabilitāti, kā arī nepietiekamu vai negatīvu pašu kapitālu. Salīdzinot uzņēmumu finanšu rādītājus starp Baltijas valstīm, Latvijā šogad finansējumam kvalificējas 29% uzņēmumu, kamēr Igaunijā un Lietuvā attiecīgi 33% un 36% uzņēmumu. \"Lai gan šī gada astoņos mēnešos esam izsnieguši finansējumu vairāk nekā 1500 uzņēmumu ar kopējo summu 43 miljoni eiro, diemžēl, joprojām ir ļoti daudz uzņēmumu, kuriem bankai būtu jāatsaka,\" saka \"Swedbank\" Uzņēmumu finansēšanas atbalsta daļas vadītājs Jānis Paiders. \"Ikdienā izskatot finansējuma pieteikumus, mēs redzam, ka varētu atbalstīt daudz lielāku skaitu Latvijas mazo un vidējo uzņēmumu – ja vien tie būtu izpildījuši vairākus mājas darbus, kam atslēgas vārds ir caurspīdīgums. Vēl joprojām lielai daļai uzņēmumu ir neskaidri uzņēmuma finanšu rādītāji- problēmas ar uzņēmuma gada pārskatu iesniegšanu, nodokļu nomaksu, sadarbības uzlabošanu ar partneriem un banku, kā arī problēmas ar uzņēmumu kredītvēsturi,\" uzsver Paiders. \"Swedbank\" ir izstrādājusi \"Finansējuma Luksoforu\", kas katram klientam internetbankā ļauj noskaidrot kāda varētu būt bankas iespējamā atbilde, ja tas pieteiktos finansējumam. Luksofora rezultāts tiek aprēķināts izmantojot pieejamos uzņēmuma iesniegtos gada pārskatus, kā arī Swedbank rīcībā esošo informāciju par iepriekšējo sadarbību ar klientu. Lai noskaidrotu sava uzņēmuma iespējas saņemt finansējumu no bankas, digitālo risinājumu \"Finansējuma Luksofors\" šogad izmantojuši vairāk nekā 40 tūkstoši uzņēmumu. No tiem trešdaļa (29%) saņēmuši zaļo gaismu jeb kuri atbilst visiem finanšu kritērijiem, lai pieteiktos bankas finansējumam. Vairāk nekā puse (51%) uzņēmumu \"Finansējuma luksoforā\" saņēmuši dzelteno gaismu, kas uzņēmumam neliedz saņemt bankas finansējumu, taču nepieciešams uzlabot atsevišķas uzņēmuma finanšu pozīcijas, piemēram, spēju segt savas īstermiņa un ilgtermiņa saistības, pašu kapitāla nepietiekamība, kā arī uzņēmuma rentabilitāte. 15% uzņēmumu dzeltenais rādītājs jeb ierobežojumi saņemt finansējumu ir saistīti ar iepriekš kavētiem maksājumiem par finanšu vai citām saistībām. Nemainīgi augsts ir arī sarkano gaismu saņēmušo uzņēmumu īpatsvars, kad uzņēmumiem vispirms būtu jāveic būtiski uzlabojumi konkrētos rādītājos, lai paaugstinātu iespējas saņemt finansējumu – tādi ir 18% no uzņēmumiem. Visbiežākais iemesls sarkanās gaismas saņemšanai ir uzņēmuma vājie finanšu rādītāji: nepietiekams vai negatīvs pašu kapitāls un zaudējumi. \"Lai gan izsniegto kredītu apjoms uzņēmumiem pēdējo mēnešu laikā turpina augt, un tas attiecas ne vien uz lielajiem uzņēmumiem, kuri bāzējas Rīgā, bet arī uz mazākiem uzņēmumiem ārpus galvaspilsētas (tādi ir aptuveni 39% no visiem aizdevumiem), daļā uzņēmumu finanšu rādītājos redzam būtiskas nepilnības, kas liedz piešķirt finansējumu biznesa attīstībai,\" saka Paiders. \"Tomēr finansējumu uzņēmumiem atsakām tikai tad, kad no visiem viedokļiem esam rūpīgi izvērtējuši, ka konkrētajā situācijā uzņēmumam aizņemties nav prātīgi un būtu pat ļoti riskanti. Banka pieņem depozītus un atbild par naudu, ko cilvēki tai ir uzticējuši, tāpēc mums jābūt ļoti atbildīgiem, šo naudu izsniedzot. Veselīgi finanšu rādītāji apliecina, ka ar savu tālāko biznesa stratēģiju uzņēmums spēs attīstīties un pildīt visas uzņemtās saistības,\" skaidro Paiders.", "link": "https://www.delfi.lv/bizness/37293360/bankas_un_finanses/55997202/tikai-mazak-neka-tresdala-mazo-un-videjo-uznemumu-var-pretendet-uz-bankas-finansejumu"},
{"title": "Banku mērķis nav izlikt kredītņēmējus no mājokļiem, norāda Finanšu nozares asociācija", "category": "Finanses", "body": "Politiķiem pieņemot lēmumu par 50% atlaidi hipotekāro kredītu procentu likmēm, tiks ietekmēta kreditēšana nākotnē, pirmdien intervijā TV3 raidījumam \"900 sekundes\" sacīja  Finanšu nozares asociācijas  vecākais juridiskais padomnieks  Edgars Pastars . Viņš atzīmēja, ka, veicot grozījumus Patērētāju tiesību aizsardzības likumā un paredzot 50% atlaides piemērošanu hipotekāro kredītu konsolidētajām procentu likmēm uz vienu gadu, ir saskatāmi būtiski tiesvedību riski. \"Nevar mazināt cenas iepriekš noslēgtiem līgumiem jebkurā nozarē. Ja mēs gribētu uz priekšu regulēt to, kā veidojas procentu likmes, cik tās ir mainīgas, tas ir cits jautājums, kuram mēs esam atvērti diskusijai,\" sacīja Pastars. Vienlaikus viņš gan uzsvēra, ka arī šādu tiesvedību gadījumā bankas nevērsīsies pret kredītņēmējiem. \"Kredītņēmēji var būt mierīgi - viņu mājoklis ir drošībā. Bankām nav mērķis izlikt viņus no mājokļiem, vēl jo vairāk piedzīt zaudējumus par nepamatotiem, populistiskiem politiķu lēmumiem. Par tiem atbild politiķi,\" sacīja Pastars. Tajā pašā laikā viņš uzsvēra, ka šāds regulējums ietekmēs kreditēšanu nākotnē, tostarp šāds risks bankām būs jāieceno turpmākajos līgumos. \"Tas ne tikai no juridiskās puses, bet arī no ekonomiskās puses būs jāieceno nākamajās likmēs. Gan bankām, gan citiem uzņēmumiem un investoriem būs jārēķinās, ka politiķiem būs tendence katru reizi pie kādas krīzes pieregulēt cenas, kas iepriekš ir nolīgtas, turklāt, kuras ceļas nevis tāpēc, ka uzņēmējs tās ceļ, bet tāpēc, ka cita varas iestāde -  Eiropas Centrālā banka  - tās ceļ,\" pauda Pastars. Tāpat viņš norādīja, ka Latvijā varētu diskutēt par to, vai turpmāk bankām būtu jāpiedāvā mazāk līgumu ar mainīgo likmi, bet vairāk līgumu ar fiksēto procentu likmi. Vienlaikus asociācijas pārstāvis gan uzsvēra, ka līdz šim kredītņēmēji ir ieguvuši no līgumiem ar mainīgajām likmēm. Jau vēstīts, ka Saeimas Budžeta un finanšu (nodokļu) komisija 4. oktobrī atbalstīja hipotekāro kredītu ņēmēju aizsardzībai paredzētos grozījumus Patērētāju tiesību aizsardzības likumā, kas paredz 50% atlaides piemērošanu hipotekāro kredītu konsolidētajām procentu likmēm uz vienu gadu. Pēc gada Budžeta komisija gaidīs ziņojumu par šīs normas efektivitāti un vērtēs, vai samazinātā likme jāpagarina vēl uz gadu. Atbalsts tiks attiecināts uz tiem kredītņēmējiem, kuriem maksimālā kredīta atlikuma summa nav lielāka par 250 000 eiro. Patlaban likumprojektā paredzēts, ka atbalstu varēs saņemt persona, kurai tas ir vienīgais hipotekārais kredīts, taču deputāti sola nākamajiem lasījumiem vēl diskutēt, vai atbalstu varētu attiecināt uz hipotekāro kredītu vienīgajam mājoklim. Atbalsts nebūs paredzēts tiem, kuri kreditēto mājokli izīrē. Atbalsts attieksies uz standarta kredītiem, kuriem nav kavējumu, un tas nekādā veida nedrīkstēs ietekmēt kredītņēmēju reputāciju nākotnē, vērtējot maksātspēju. Likmes samazinājumu plānots attiecināt uz kredītiem, kas izsniegti līdz šā gada 30.septembrim. Lai aizņēmumam varētu piemērot samazināto likmi, paredzēts, ka kredītņēmējs iesniedz kredīta devējam pieteikumu, tajā dodot piekrišanu pārbaudīt ziņas par saviem ienākumiem un kredīta saistībām, paredz priekšlikums. Likumprojekta virzīšanu uz Saeimu Budžeta komisijas deputāti atbalstīja vienbalsīgi. Likumprojekts tiks skatīts trīs lasījumos.", "link": "https://www.delfi.lv/bizness/37293360/bankas_un_finanses/56009372/banku-merkis-nav-izlikt-kreditnemejus-no-majokliem-norada-finansu-nozares-asociacija"},
{"title": "Baltijas valstu kapitāla tirgus sniega bumba veļas un neapstāsies, saka eksperti", "category": "Finanses", "body": "Lai gan šis gads Baltijas finanšu tirgiem akciju vērtības pieauguma ziņā ir bijis lēnāks, visās trijās valstīs ir redzamas pozitīvas tendences un šogad nemaz tik ļoti neatpaliekam no lielajiem pasaules tirgiem, raidījuma \" Nākotnes kapitāls \" diskusijā sacīja Latvijas, Lietuvas un Igaunijas nozares eksperti. Inflācija, enerģētikas problēmas, Krievijas uzsāktais karš un citas savstarpēji saistītas ekonomikas problēmas ir sašūpojušas finanšu tirgus gan pasaulē, gan Latvijā. Raidījuma “Nākotnes kapitāls” vadītāji to ir pieredzējuši arī savos portfeļos. Ekonomikas kuģis griežas uz labo pusi, bet vai pirms tā nedraud krīze? Lēnīgā izaugsme šogad varētu sabiedēt investorus amatierus, kas sāka ieguldīt naudu 2021. vai 2022. gadā, kad kopumā akciju tirgi, tostarp Baltijā, auga strauji. Tomēr investīciju eksperti mierina – Baltijas finanšu tirgi seko pasaules tendencēm. Priekšstats, ka Baltijas tirgus šogad ir panīcis, var rasties, ja raugās tikai uz indeksu attīstību. “OMX Baltic Benchmark GI”, galvenais indekss, kas apkopo datus par visaktīvāk tirgotajiem uzņēmumiem Latvijas, Lietuvas un Igaunijas  biržās, no gada sākuma līdz 4. oktobrim bija pieaudzis par 5,4%. Tikmēr ASV lielāko uzņēmumu indekss “S&P 500” tajā pašā laikā audzis par vairāk nekā 10%.", "link": "https://www.delfi.lv/bizness/37293360/bankas_un_finanses/56003414/baltijas-valstu-kapitala-tirgus-sniega-bumba-velas-un-neapstasies-saka-eksperti"},
{"title": "'Nākotnes kapitāls': Portfeļa izmaiņas uz 2023. gada četrdesmito nedēļu", "category": "Finanses", "body": "Sakarā ar kopīgo negatīvo tendenci vērtspapīru tirgos, visu ETF un fondu ienesīgums pasliktinājās. Kas nedēļas laikā notika finanšu tirgos, Jūs varat izlasīt Raivja Vilūna apskatā:  Ar sapni vien joku akciju vērtības noturēšanai nepietiek. Nedēļa finanšu pasaulē . Kas notika investoru portfeļos? Kuzikova akciju portfeļa izmaiņas: Tikai deviņas akcijas turpina uzrādīt pozitīvu ienesīgumu. “Uz sarkano zonu” aizgāja \"Procter&Gamble\" un \" McDonald's \". Pēc platformas uzskaites “nesadalīta peļņa” turpināja pasliktināties un nokrita no -10,54 eiro līdz -40,68 eiro. Iepriekšēja nedēļā 7 no 15 akcijām parādīja pozitīvo izaugsmi. Starp lielākiem “uzvarētājiem” jau otro nedēļu pēc kārtas bija \" Google \" ar +0,31% pieaugumu un \" Microsoft \" ar +0,24%, taču lielākie zaudētāji bija \"McDonald's\" ar -0,36% un \"NextEra  Energy \" ar -0,68%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Iepriekšējā nedēļā ieguldīju \"Google\" akcijās, kuras investīcijas joprojām atpaliek no minimālajiem 300 eiro, kas ir mans mērķis portfeļa balansēšanai. Šonedēļ turpinu palielināt obligācija īpatsvaru - investēšu Latvijas krājobligācijās, kuru ienesīgums palielinājās līdz 4.05% Paredzu arī šonedēļ tālākus ieguldījumus Baltijas akcijās. Potenciāli \"Madara Cosmetics\", lai mazliet izlīdzinātu zaudējumus un būtu labākā pozīcijā, kad akciju vērtība kāps. Raksts tapis sadarbībā ar \"SEB Roboinvestoru\"!", "link": "https://www.delfi.lv/bizness/37293360/bankas_un_finanses/56009816/nakotnes-kapitals-portfela-izmainas-uz-2023-gada-cetrdesmito-nedelu"},
{"title": "Vai, lūdzot bankai samazināt likmi, aizņēmējs var iekļūt 'nemaksātāju sarakstā'?", "category": "Finanses", "body": "Pēdējā laikā, strauji paaugstinoties aizņēmumu procentu likmēm, ne viens vien kredītņēmējs dodas uz banku, lai meklētu risinājumu, kā samazināt savu ikmēneša maksājumu. Tādēļ \" Delfi Bizness \" skaidro, vai lūgums samazināt likmi bankā var ietekmēt aizņēmēja kredītreitingu un vai par viņu tiek izdarīti ieraksti banku vai kopējā Kredītu reģistrā kā iespējamu nemaksātāju vai tādu aizņēmēju, kam ir problēmas veikt savus maksājumus. Tāpat skaidrojam, vai banka brīdina par ierakstu šādā reģistrā un kuros gadījumos aizņēmējs nokļūst sarakstā?", "link": "https://www.delfi.lv/bizness/37293360/bankas_un_finanses/56000128/vai-ludzot-bankai-samazinat-likmi-aiznemejs-var-ieklut-nemaksataju-saraksta"},
{"title": "Turpinās kriptovalūtu cenu kāpums un nākotnes zīmējas pozitīva, saka 'Binance'", "category": "Finanses", "body": "Divas lielākās kriptovalūtas  Bitcoin  (BTC) un Ethereum (ETH) septembrī turpināja uzrādīt nozīmīgu pieaugumu – BTC bija kāpums par 6,5% un ETH par 4,5%, ar datiem dalās \"Binance\" pārstāve Latvijā un Igaunijā Polina Brotjē. \"Bitcoin\" vērtība mēneša sākumā bija 23 919 eiro, bet mēneša beigās sasniedza 25 547 eiro. Mēneša laikā cenu izmaiņas bija salīdzinoši nelielas, tostarp zemākā cena bija 23 337 eiro, bet augstāko cenas līmeni sasniedza mēneša beigās. Savukārt \"Ethereum\" septembra sākumā varēja iegādāties par 1518 eiro, bet mēneša beigās 1587 eiro. Trešās populārākās kriptovalūtas BNB cena septembra sākumā bija 200 eiro, bet uz mēneša beigām tā pieauga līdz 204 eiro. No mazākām kriptovalūtām septembrī būtisku kāpumu piedzīvoja blokķēžu savienošanas risinājumus piedāvājošais \"Chainlink\" (+35 %) un \"MakerDAO\" (+37 %), kas ir decentralizēta lēmumu pieņemšanas platforma. Brotjē raksta, ka, lai gan bija cenu kāpums, tirdzniecības aktivitāte kriptovalūtu tirgū septembrī kopumā bija salīdzinoši pieticīga. Tāpat septembrī saglabājās salīdzinoši augsta korelācija ar tradicionālajiem akciju tirgiem un Federālo rezervju sistēmas lēmumi par procentu likmēm joprojām bija nozīmīgākais cenu virzītājspēks. Pozitīvu noskaņojumu tirgū pēdējās mēneša dienās veicināja ASV valdības pagaidu risinājums parāda griestu paaugstināšanai. Vēsturiski oktobris kriptovalūtām ir bijis peļņas mēnesis. Tāpēc kriptovalūtu kopienā ir ieviesies termins “Uptober”, kas norāda uz cenas pieauguma gaidām un optimismu sagaidot oktobra mēnesi. Pamatu šim optimismam sniedz arī nākamajā pavasarī sagaidāmais \"Bitcoin\" ieguves samazinājums uz pusi, kā arī iespējamā kriptovalūtu ETF apstiprināšana ASV biržās un web3 tehnoloģiju ieviešanas līmenis.", "link": "https://www.delfi.lv/bizness/37293360/bankas_un_finanses/56011770/turpinas-kriptovalutu-cenu-kapums-un-nakotnes-zimejas-pozitiva-saka-binance"},
{"title": "Ar sapni vien joku akciju vērtības noturēšanai nepietiek. Nedēļa finanšu pasaulē", "category": "Finanses", "body": "Finanšu pasaule ik dienu piedzīvo gan kāpumus, gan kritumus. Lai sniegtu lasītājiem ieskatu, kas notiek akciju tirgos, \"Delfi Bizness\" piedāvā nedēļas (02.10.-06.10.) notikumu apkopojumu. 2020. gadā, kad pasaulē plosījās Covid-19 pandēmija un cilvēki mājsēdē garlaikojās, finanšu pasaule tika pārsteigta. Interneta jokdari un amatieri investori metās uz vienu roku un daudzkāršoja uz bankrota robežas esošā videospēļu tirgotāja \"GameStop\" tirgus vērtību. Taču, lai gan uzņēmuma akciju vērtība šobrīd ir krietni augstāka nekā tā bija 2019. gadā, biznesa modelis, kas noveda pie finanšu problēmām, nav daudz mainījies. Eksperti uzskata, ka šobrīd uzņēmums balstās uz sapņiem un cerībām. Uzzināt vairāk . Par citiem notikumiem lasi apskatā!", "link": "https://www.delfi.lv/bizness/37293360/bankas_un_finanses/56004190/ar-sapni-vien-joku-akciju-vertibas-noturesanai-nepietiek-nedela-finansu-pasaule"},
{"title": "Analītiķi novērtē 'APF Holdings' akciju augstāk par IPO cenu", "category": "Finanses", "body": "Investīciju izpētes uzņēmums \"Enlight Research\" - viens no retajiem, kas vērtē Baltijas biržā kotēto uzņēmumu akcijas - ir aplēsis \" APF Holdings \" akciju vērtību 51 miljona eiro apmērā, kas atbilst cenai 8.92 eiro par akciju. Šis vērtējums par 31% pārsniedz APF sākotnējā publiskā piedāvājumā noteikto vienas akcijas cenu – 6.81 eiro, ziņo \"APF Holdings\" pārstāvji. “Mēs ceram, ka šis vērtējums IPO investoriem sniegs skaidru redzējumu par APF iecerētās darbības palielināšanas ieguvumiem. Baltijas olu ražošanas tirgus ir oligopols ar augstiem šķēršļiem jebkuram jaunam tirgus dalībniekam. \"APF Holdings\" šos šķēršļus ir pārvarējis, uzrāda peļņu un ir kļuvis par vienu no četriem vadošajiem olu ražotājiem Baltijā. Nākamais attīstības solis ir palielināt jaudas un iegūt no zemākām izmaksām, kuras nodrošinās lielāks ražošanas apjoms. Tas attiecīgi uzlabos peļņas maržas. Ja viss izdodas kā plānots, akcionāriem radītā vērtība var būt ievērojama un tas ir atspoguļots vērtējumā,” saka Matiass Vallanders, \"Enlight Research\" dibinātājs. \"Enlight Research\" vērtējumā izmantota plaši atzītā diskontētā nākotnes naudas plūsmas vērtēšanas metode, kas šodienas vērtībā nosaka visu uzņēmuma nākotnes naudas plūsmu. \"Delfi\" jau vēstīja, ka APF akciju sākotnējā publiskā piedāvājuma cena būs 6,81 eiro par akciju, bet parakstīšanās periods uz akcijām būs no 13. oktobra līdz 30. oktobrim. Kopumā ieguldījumiem tiks piedāvātas 1 027 930 jaunas akcijas ar tiesībām šo skaitu palielināt vēl par 103 000 papildus akcijām. \"Mums ir ļoti konkrēti un izmērāmi mērķi,\" uzņēmuma plānu prezentācijā sacīja \"APF Holdings\" valdes priekšsēdētājs Jurijs Adamovičs, skaidrojot, ka kompānija iecerējusi palielināt putnu novietņu skaitu no esošajām trim līdz piecām. Līdz ar novietņu skaita palielināšanu putnu skaits pieaugs līdz 665 tūkstošiem. Paredzams, ka tas ļaus saražot līdz 180 miljoniem olu gadā. Dējējvistu produktīvais periods, kā skaidro uzņēmuma pārstāvji, ir apmēram 90 nedēļas, kas nozīmē, ka ik pēc pusotra gada nepieciešams mainīt putnus. Tāpēc uzņēmumā plānots izaudzēt līdz 250 tūkstošiem jaunputnu gadā. \"APF Holdings\" 2017. gadā dibināja Jurijs Adamovičs, lai pārņemtu un modernizētu Alūksnē bāzēto putnu fabriku ar 60 gadu pastāvēšanas vēsturi. Šobrīd tas aptver uzņēmumu grupu, kas nodarbojas ar putnkopību, vistu olu ražošanu un tirdzniecību, kā arī gāzes un organiskā mēslojuma ražošanu, kas saistīta ar putnkopības ražošanas procesu. \"APF Holdings\" lielākais akcionārs ir Jurijs Adamovičs.", "link": "https://www.delfi.lv/bizness/37293360/bankas_un_finanses/56011790/analitiki-noverte-apf-holdings-akciju-augstak-par-ipo-cenu"},
{"title": "Hipotekāro kredītu pārkreditēšana: Latvijas Bankai lūdz izvērtēt izmaksas", "category": "Finanses", "body": "Latvijas Bankai  lūgts tuvāko nedēļu laikā izvērtēt, kādas būtu banku klientu optimālās izmaksas pāriešanai ar hipotekāro kredītu uz citu banku, otrdien pēc darba grupas par kreditēšanas jautājumiem masu medijiem sacīja finanšu ministrs  Arvils Ašeradens  (JV). Ministrs skaidroja, ka šobrīd konstatēti vairāki juridiski un finansiāli aspekti, kas traucē banku klientiem ar hipotekārajiem kredītiem ērti migrēt no vienas bankas uz citu, piemēram, savulaik pieņemts aizliegums reklamēt hipotekārā kredīta pakalpojumus. Lai atvieglotu klientu pārejas procesu no vienas bankas uz citu, Latvijas Bankai uzdots izvērtēt, kādas būtu patērētāja optimālās izmaksas. \"Divas nedēļas strādās visas iesaistītās institūcijas, trešajā nedēļā mēs sanāksim kopā. Tad mums jau būs skaidrs, kāds ir tas optimālais izmaksu modelis, lai tas klientam būtu izdevīgi. Un tad pielāgosim kopējās izmaksas tām, kas ir izdevīgas klientam,\" sacīja Ašeradens. Ērtāku hipotekārā kredīta pārkreditēšanu citā bankā valsts vēlas panākt jau šogad, sacīja ministrs. Latvijas Bankas padomes pārstāve Kristīne Černaja-Mežmale medijiem sacīja, ka izmaksas, klientam pārvietojoties no vienas bankas uz otru, ir diezgan lielas, un tās nav saistītas tikai ar banku komisijām, bet dažādiem juridiskiem pakalpojumiem. Lai veicinātu banku konkurenci un klientu mobilitāti, Latvijas Banka piekrīt, ka šīs izmaksas būtu mazināmas un procesu varētu atvieglot. Minētais tiek skatīts kā viens no risinājumiem, kā palielināt banku konkurenci un mazināt augstās hipotekāro kredītu likmes, kas Latvijā novērtētas kā vienas no augstākajām Eiropā. Darba grupā strādā pārstāvji no Tieslietu, Finanšu un Ekonomikas ministrijas, kā arī Latvijas Bankas, Latvijas Zvērinātu notāru padomes, finanšu institūcijas \" Altum \", asociācijas \"FinTech Latvija\". Darba grupu vada Ministru prezidente  Evika Siliņa  (JV), bet šodien saslimšanas dēļ Siliņu aizvietoja tieslietu ministre Inese Lībiņa-Egnere.", "link": "https://www.delfi.lv/bizness/37293360/bankas_un_finanses/56013266/hipotekaro-kreditu-parkreditesana-latvijas-bankai-ludz-izvertet-izmaksas"},
{"title": "Pavlovs pēc 'Storent Holdings' obligāciju emisijas: kāpināsim izaugsmes tempu", "category": "Finanses", "body": "Kopējais pieprasījums pēc obligācijām bijis 7 273 300 eiro no 1325 unikāliem investoriem. Igaunijas investori nodrošināja 56% no kopējā pieprasījuma, Latvijas investori – 32% un Lietuvas investori – 11%, informē uzņēmumā. Andris Pavlovs, \"Storent\" grupas līdzdibinātājs un valdes priekšsēdētājs, komentē: \"Obligāciju emisija pārsniedza parakstīšanās apjomu par 62%, un kopējais parakstījušos investoru skaits pieauga par 43%, salīdzinot ar maijā notikušo obligāciju emisiju.\" \"Ar šo piedāvājumu mēs esam paplašinājuši savu lojālo privāto investoru bāzi. Piesaistītais papildu finansējums palīdzēs mums palielināt tempu, ar kādu mēs turpināsim izaugsmi gan ģeogrāfiski, gan esošajos tirgos, palielinot savu tirgus daļu,\" piebilda Pavlovs. Obligācijas tiek piešķirtas atkarībā no parakstīšanas laika. Agrāk iesniegtie rīkojumi ir pilnībā apmierināti, viens ir apmierināts daļēji, un liela daļa investoru nesaņēma obligācijas, jo tie tika iesniegti parakstīšanās perioda pēdējās dienās. Kopumā 660 ieguldītāji saņēma vismaz vienu obligāciju. \"Storent Holdings\" obligāciju dzēšanas termiņš ir 2025. gada 21. decembris. Procentu likme ir 11%. Norēķini par obligācijām gaidāmi 12. oktobrī.", "link": "https://www.delfi.lv/bizness/37293360/bankas_un_finanses/56014018/pavlovs-pec-storent-holdings-obligaciju-emisijas-kapinasim-izaugsmes-tempu"},
{"title": "'Durvis vēruši' jaunā pensiju pārvaldītāja 'Vairo' adaptīvie plāni", "category": "Finanses", "body": "Šī gada 27. jūlijā  Latvijas Banka  reģistrēja IPAS \"Vairo\" valsts fondēto pensiju shēmas līdzekļu pārvaldītāju reģistrā. Šodien ar atklāšanas pasākumu \"Vairo\" dibinātāji un domubiedri pieteikuši uzņēmuma aktīvās darbības sākumu. \"Uzņēmuma mērķis ir kļūt par specializētu uzkrājumu pārvaldnieku. Latvijas finanšu sektora dinamiskai attīstībai nākotnē ir akūti nepieciešami tirgus dalībnieki ar vietējo kapitālu un vadības komandu, kas ne tikai labi izprot līdzcilvēku finanšu vajadzības, bet arī spēj elastīgi rīkoties mainīgos apstākļos,\" komentē \"Vairo\" valdes priekšsēdētājs Iļja Arefjevs. \"Vairo\" pirmais solis ir pensiju 2. līmeņa plāni. Pensiju plānu līdzekļu pārvaldīšana tiks veikta, izmantojot dalībnieku dzīvescikla ieguldījumu pieeju, kas paredz, ka ieguldījumi pasaules uzņēmumu akciju fondos maksimāli ilgi tiek uzturēti tuvu 100% no uzkrājumiem, tādējādi nodrošinot līdz 30% augstāku ienesīgumu, salīdzinot ar konservatīviem plāniem, sola pārvaldītājs. \"Tuvojoties pensijas vecumam, \"Vairo\" automātiski pakāpeniski samazinās ieguldījumu īpatsvaru akcijās līdz 25% no plāna aktīvu vērtības, tāpēc \"Vairo\" klientiem līdz pat pensionēšanās brīdim nebūs nepieciešams mainīt pensiju plānu,\" stāsta Arefjevs. Uzņēmuma kapitāls ir 925 000 eiro, un tā kodolu veido vietējie uzņēmēji, tostarp \" Madara Cosmetics \" dabīgās kosmētikas ražotāji Lotte Tisenkopfa-Iltnere un Uldis Iltners, \"Let It Bloom\" radītāja Baiba Birzniece, izdevniecības \"Santa\" izveidotāja  Santa Anča , Āgenskalna un Kalnciema tirgu saimnieks Kārlis Dambergs, \"ERDA\" un \"kim?\" izveidotāja Zane Čulkstēna, atjaunīgās enerģijas attīstītājs Māris Plūme un citi. Savukārt kompetenci finanšu jautājumos nodrošina dibinātāji ar ilggadēju pieredzi vadošajās Latvijas finanšu iestādēs – Reinis Rubenis,  Māris Mančinskis , Renārs Rūsis un Iļja Arefjevs. Ieguldījumus \"Vairo\" veiks pasaules uzņēmumu akciju fondos, kas iegulda līdzekļus 1500 ‒ 1600 pasaules vērtīgāko uzņēmumu akcijās, īpašu uzmanību pievēršot ilgtspējas rādītājiem. Uzņēmumi darbojas dažādās nozarēs, tostarp informācijas tehnoloģiju, finanšu, veselības aprūpes, ražošanas, telekomunikāciju, enerģētikas un citās jomās. Šo uzņēmumu vidū ir \"Apple\", \"Microsoft\", \"Alphabet\", \"Tesla\", \"Visa\", \"Johnson&Johnson\", \"Procter&Gamble\", \"Novo Nordisk\", \"Nestle\", \"Adobe\", \"Wallmart\", \"Astra Zeneca\", \"Toyota\", \"Walt Disney\", \"Caterpillar\", kā arī daudzi citi, uzsver pārvaldītājs. Visu \"Vairo\" izvēlēto indeksu fondu vidējais ilgtspējas (MSCI ESG) reitings ir vismaz \"A\" vai augstāks. Vidējais \"Vairo\" pensiju plānu portfeļu ilgtspējas reitings tiks nodrošināts augstajā \"AA\" līmenī.", "link": "https://www.delfi.lv/bizness/37293360/bankas_un_finanses/56016114/durvis-verusi-jauna-pensiju-parvalditaja-vairo-adaptivie-plani"},
{"title": "Digitālo bilžu NFT tirgus varbūt ir panīcis, bet tas ir uz labu", "category": "Finanses", "body": "Lai gan digitālo bilžu un video  NFT  tirgus vismaz daļēji ir pieklusis, tas nebūt nav tik slikti, jo paver durvis nākamajai, nu jau lietderīgākai NFT paaudzei – sertifikātiem, kas apliecina luksusa preču īstumu, un veidiem, kā pārdot un aizdot zīmolus. Par to un digitālo ieguldījumu nākotni \"Delfi\" raidījumā \"Nākotnes kapitāls\" stāstīja uzņēmēja un lektore Janīna Vinklere. 2021. gadā, kad lielākā daļa pasaules vēl bažījās par Covid-19 un digitālo pakalpojumu un preču tirgus sita augstu vilni, neticamu uzvaras gājienu pieredzēja kriptovalūtu tehnoloģiju iespējotais NFT (non-fungible tokens jeb neaizstājamo blokķēžu žetonu) tirgus. Tolaik tas pamatā izpaudās kā blokķēdē reģistrētu attēlu tirdzniecība. Uguni tirgum piešķīla digitālais mākslinieks Beeple, kura darbs tika pārdots par 69 miljoniem ASV dolāru. Tas radīja plašu interesi, tapa tūkstošiem projektu, un sarosījās spekulanti, kas, redzot iespēju nopelnīt, radīja augsta pieprasījuma tirgu. Videi slikti, māksliniekiem labi, spekulantiem medus maize: NFT ienāk multimediju izklaidēs. Taču, pandēmijai beidzoties, cilvēkiem izkāpjot no digitālās pasaules un kriptovalūtām strauji zaudējot vērtību, arī digitālo attēlu tirgus sāka zaudēt savu pievilcību. Nesen tika ziņots, ka pat 95% no visiem NFT ir kļuvuši bezvērtīgi. Vismaz 95% digitālo NFT šobrīd ir bezvērtīgi, secinājuši pētnieki. Taču viss nav tik dramatiski, kā varētu likties, lektore un uzņēmuma “Vividly space” līdzdibinātāja Janīna Vinklere “Nākotnes kapitālā” skaidroja – lai gan daļa projektu, kas tapa vien tādēļ, lai nopelnītu uz spekulāciju vilni, ir pamirusi, pati sistēma attīstās un sāk pieņemt jaunas formas, kas potenciāli ir lietderīgas gan investoriem, gan uzņēmumiem.", "link": "https://www.delfi.lv/bizness/37293360/bankas_un_finanses/56011526/digitalo-bilzu-nft-tirgus-varbut-ir-panicis-bet-tas-ir-uz-labu"},
{"title": "Pieaugs konkurence? Drīzumā varētu būt lēmums par 'Indexo' bankas licenci", "category": "Finanses", "body": "Pensiju pārvaldes uzņēmums IPAS \" Indexo \", kas šobrīd veido jaunu komercbanku un ir iesniedzis pieteikuma dokumentus bankas licences saņemšanai, ir saņēmis Latvijas Bankas (LB) vēstuli, kurā norādīts, ka LB un Eiropas Centrālā banka (ECB) atzīst, ka iesniegtie dokumenti ir pilnīgi un LB uzsāk vērtēšanas procesu. LB vēstījumā norāda, ka gaidāmais iesnieguma izskatīšanas gala termiņš ir šī gada 13. decembris, ja vien netiek pieprasīta jauna informācija. LB arī norāda, ka dokumentu vērtēšanas procesā gan Latvijas Bankai, gan Eiropas Centrālajai Bankai var rasties precizējoši jautājumi par dokumentu saturu. \"Indexo\" skaidro, ka komercbankas (kredītiestādes) licences saņemšanai nepieciešama ECB piekrišana pēc LB priekšlikuma. \"Jaunā \"Indexo\" banka ir gandrīz gatava. Gada laikā esam paveikušu nozīmīgu darbu, proti, esam gan izveidojuši profesionāļu komandu, gan izstrādājuši nepieciešamās politikas un procesus, gan izstrādājuši bankas produktu piedāvājumu. Tāpat esam ieviesuši jaunās bankas tehnoloģisko nodrošinājumu un, piemēram, šobrīd jau pārbaudes režīmā ar \"spēļu naudu\" testējam bankas mobilo aplikāciju. Tehniski būsim gatavi atvērt pirmos klientu kontus pavisam drīz pēc bankas licences saņemšanas,\" stāsta \"Indexo\" valdes priekšsēdētājs un viens no uzņēmuma dibinātājiem Valdis Siksnis. \"Sadarbība ar LB ir bijusi apjomīga un licencēšanas procesā ir faktiski jāparāda pilna bankas darbības gatavība. Tas ir bijis lietderīgs darbs, kas mūs tuvina reālai darbības uzsākšanai pēc licences saņemšanas,\" turpina Siksnis.", "link": "https://www.delfi.lv/bizness/37293360/bankas_un_finanses/56018904/pieaugs-konkurence-drizuma-varetu-but-lemums-par-indexo-bankas-licenci"},
{"title": "Sākusies pieteikšanās uz šī gada vienīgā Latvijas IPO akcijām", "category": "Finanses", "body": "Piektdien sākās \" APF Holdings \" akciju sākotnējais publiskais piedāvājums (IPO) un laikā līdz 30. oktobrim jebkurš Latvijas,  Igaunijas  un  Lietuvas  iedzīvotājs var parakstīties uz uzņēmuma akcijām, vēsta \"APF Holdings\" pārstāvji. Vienas akcijas cena ir 6.81 eiro un minimālais ieguldījums ir viena akcija. Akcijas uzņēmumu grupa, kas ietver vienu no lielākajiem putnkopības un olu ražošanas uzņēmumiem Latvijā SIA \" Alūksnes putnu ferma \" un putnkopības un jaunputnu audzēšanas uzņēmumu SIA \"Preiļu putni\". Kopumā ieguldījumiem tiek piedāvātas 1 027 930 jaunas akcijas ar tiesībām šo skaitu palielināt vēl par 103 000 papildus akcijām liela pieprasījuma gadījumā, tādā veidā kopējam piedāvāto akciju skaitam sasniedzot 1 130 930 akcijas. Gadījumā, ja pieprasījums pārsniedz piedāvājumu, akcijas var tikt piešķirtas investoram mazākā apjomā nekā uz tām parakstījās. Parakstīties uz akcijām var ar jebkuras komercbankas starpniecību, kas piedāvā vērtspapīru darījumus, tostarp visu Latvijas un Baltijas lielāko banku internetbankās. “Latvijā ir spēcīgas pārtikas ražošanas tradīcijas, un mūsu IPO sniedz Latvijas un Baltijas iedzīvotājiem iespēju kļūt par līdzīpašniekiem īstā ražošanas uzņēmumā, kas jau ir iekarojis savu vietu tirgū un, kuram ir skaidrs nākotnes attīstības ceļš. Mēs ceram uz maksimāli lielu jaunu investoru skaitu un mūsu jaunajiem akcionāriem radīsim ne tikai ekonomisku ieguvumu, bet arī lepnumu vēlāk veikalos redzēt olas, kas būs ražotas viņiem pašiem piederošā uzņēmumā. Ar savu IPO vēlamies arī veicināt ieguldīšanas kultūru Latvijā, kura pie mums vēl tikai attīstās,” saka \"APF Holdings\" valdes priekšsēdētājs Jurijs Adamovičs. APF IPO finanšu konsultants un emisijas organizētājs ir \" Signet Bank \", savukārt IPO akciju pārdošanas aģents Igaunijā ir \"LHV Pank\". Juridiskajos jautājumos APF IPO konsultē zvērinātu advokātu birojs \"Eversheds Sutherland Bitāns\". Paredzams, ka akciju kotācija  Nasdaq  First North sarakstā sāksies šī gada 3. novembrī vai īsi pēc tam.", "link": "https://www.delfi.lv/bizness/37293360/bankas_un_finanses/56021968/sakusies-pieteiksanas-uz-si-gada-vieniga-latvijas-ipo-akcijam"},
{"title": "Akciju cenas pasaules biržās pārsvarā krītas", "category": "Finanses", "body": "Patēriņa cenas ASV septembrī kāpušas par 3,7%, kas ir tāds pats gada inflācijas līmenis kā augustā, liecina Nodarbinātības ministrijas ceturtdien publiskotie dati. Volstrītas, Frankfurtes un Parīzes biržu indeksi kritās, bet Londonas biržas indekss pieauga, pateicoties enerģētikas milžu BP un \" Shell \" akciju cenu kāpumam. Naftas cenas , kas bija pieaugušas pēc kara izcelšanās starp Izraēlu un kaujinieku grupējumu \"Hamas\" Gazas joslā, mainījās dažādos virzienos. WTI markas jēlnaftas cena Ņujorkas biržā kritās, bet \"Brent\" markas jēlnaftas cena Londonas biržā pieauga. ASV biržu indekss \"Dow Jones Industrial Average\" ceturtdien kritās par 0,5% līdz 33 631,14 punktiem, indekss \"Standard & Poor's 500\" saruka par 0,6% līdz 4349,61 punktam, savukārt indekss \" Nasdaq  Composite\" samazinājās par 0,6% līdz 13 574,22 punktiem. Londonas biržas indekss FTSE 100 ceturtdien pieauga par 0,3% līdz 7644,78 punktiem, Frankfurtes biržas indekss  DAX  kritās par 0,2% līdz 15 425,03 punktiem, bet Parīzes biržas indekss CAC 40 samazinājās par 0,4% līdz 7104,53 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 0,7% līdz 82,91 ASV dolāram par barelu. \"Brent\" markas jēlnaftas cena Londonas biržā palielinājās par 0,2% līdz 86,00 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 15,1% līdz 53,00 eiro par megavatstundu. Eiro vērtība pret ASV dolāru ceturtdien kritās no 1,0621 līdz 1,0534 dolāriem par eiro, britu mārciņas vērtība pret ASV dolāru saruka no 1,2314 līdz 1,2177 dolāriem par mārciņu, bet ASV dolāra vērtība pret Japānas jenu palielinājās no 149,18 līdz 149,79 jenām par dolāru. Eiro vērtība pret britu mārciņu pieauga no 86,23 līdz 86,48 pensiem par eiro.", "link": "https://www.delfi.lv/bizness/37293360/bankas_un_finanses/56021998/akciju-cenas-pasaules-birzas-parsvara-kritas"},
{"title": "Georgijs Krasovickis iecelts 'VIA SMS group' padomes priekšsēdētāja vietnieka amatā", "category": "Finanses", "body": "Nebanku kreditētāja AS \"VIA SMS group\" līdzšinējo padomes priekšsēdētāja vietnieku Normundu Viguli amatā nomainījis uzņēmuma patiesais labuma guvējs Georgijs Krasovickis, kurš līdz šā gada maija beigām ieņēmis uzņēmuma valdes locekļa amatu, informē \" Lursoft  Klientu portfelis\". \"Lursoft\" izziņas dati liecina, ka ceturtdien, 12. oktobrī, AS \"VIA SMS group\" padomes priekšsēdētāja amatā pārapstiprināts Andris Riekstiņš, bet padomes locekles amatā – Anna Lisenko. No amata atceltais Normunds Vigulis AS \"VIA SMS group\" padomes priekšsēdētāja vietnieka amatu ieņēma jau kopš 2017. gada septembra. 2007. gadā dibinātā holdingkompānija AS \"VIA SMS group\" aizvadītajā gadā apgrozījusi 5,23 miljonus eiro, pēc nodokļu nomaksas gūstot 575,64 tūkstošu eiro peļņu. Holdingam pieder kapitāldaļas četros uzņēmumos: SIA \"VIAINVEST Assets\", SIA \"VIA SMS\", SIA \"RH Property\" un SIA \"Viainvest\". Uzņēmums pārrauga meitas uzņēmumus – finanšu pakalpojumu sniedzējus – arī Čehijā, Lietuvā, Polijā, Rumānijā un Zviedrijā.", "link": "https://www.delfi.lv/bizness/37293360/bankas_un_finanses/56022008/georgijs-krasovickis-iecelts-via-sms-group-padomes-priekssedetaja-vietnieka-amata"},
{"title": "Ir, kur augt, un maza valsts nav šķērslis. Atskats uz Baltijas kapitāltirgus konferenci", "category": "Finanses", "body": "Lai gan mazās Islandes kapitāla tirgus atpaliek no pārējām Ziemeļvalstīm, tas ir galvastiesu priekšā Latvijai, Lietuvai un Igaunijai. To Baltijas kapitāltirgus konferencē (+\"Baltic Capital Markets Conference\") uzskatāmi demonstrēja Islandes biržas vadītājs Magnus Hardarsons. Gan viņa, gan citu ekspertu prezentācijās un paneļu diskusijās iezīmējās vajadzība pēc lielāka tirgus, kas piesaistītu pensiju fondus, kas savukārt atkal palielinātu tirgu un pievilinātu ārvalstu investorus un jaunus uzņēmumus. Statistikas dati ir diezgan graujoši. Baltijas valstu kapitāltirgi (akciju un obligāciju tirgus apjomi) būtiski atpaliek no citām Eiropas valstīm, savukārt Baltijas mērogā Latvija iepaliek kaimiņiem. 2022. gadā Latvijas finanšu tirgus kapitālizācija (visu biržā tirgoto akciju vērtība) 2022. gadā bija 2% no iekšzemes kopprodukta (IKP), Lietuvā finanšu tirgus kapitalizācijas bija ap 7% no IKP, bet Igaunijā neadudz virs 10% no IKP. 'Subsahāras līmenī'. Investīciju tirgos Latviju daudzkārtīgi apdzen ne tikai kaimiņi Kā norādīja Islandes biržas vadītājs, finanšu tirgus kapitlaizācija Islandē ir pāri 60% no IKP, kamēr Somijā, Zviedrijā un Dānijā tirgus kapitalizācija pārsniedz iekšzemes kopproduktu. Attiecīgi – Latvijai ir kur augt. Tas arī lielā mērā bija 2023. gada Rīgā notikušās kapitāltirgus konferences uzsvars – kā uzlabot mūsu finanšu tirgu, palielināt tajā ritošās naudas apjomus un piesaistīt jaunus uzņēmumus. Konferences gaitā šīs problēmas tika apspriestas visu trīs Baltijas valstu kontekstā, jo arī, piemēram, lietuviešiem, kā izskanēja konferencē, banku kontos guļ ap 20 miljardiem eiro, ko varētu izmantot ieguldījumiem. Konferences viens no pirmajiem runātājiem bija bijušais premjers un tagadējais ārlietu ministrs  Krišjānis Kariņš  (JV). Viņa tēze – kapitāltirgus attīstību Latvijā kavējusi politiskā vēlme kontrolēt valsts un pašvaldību uzņēmumus. Arī viņa valdību laikā atbalsojušās bailes atkārtot 90. gados", "link": "https://www.delfi.lv/bizness/37293360/bankas_un_finanses/56021716/ir-kur-augt-un-maza-valsts-nav-skerslis-atskats-uz-baltijas-kapitaltirgus-konferenci"},
{"title": "No 'Danske Bank' samaksātā soda ASV Igaunijai pārskaitīs 50 miljonus kā pateicību", "category": "Finanses", "body": "Kā pateicību par sadarbību izmeklēšanā ASV Tieslietu ministrija  Igaunijai  izmaksās 50 miljonus ASV dolāru (47,1 miljons eiro) no divu miljardu ASV dolāru soda, kuru piekritusi maksāt Dānijas banka \" Danske Bank \", atzīstot vainu saistībā ar apsūdzībām plaša mēroga naudas atmazgāšanā, izmantojot filiāli Igaunijā. Igaunijas tieslietu ministrs Kalle Lānets pēc tikšanās ar ASV kolēģi Meriku Gārlendu informēja, ka ASV puse novērtē Igaunijas sadarbību gan naudas atmazgāšanas lietā, gan kibernoziegumu izmeklēšanā. ASV Tieslietu ministrija ir principiāli nolēmusi daļu \"Danske Bank\" samaksātās soda naudas piešķirt Igaunijai. Pašlaik ASV varasiestādes risina tehniskus jautājumus, jo tam nepieciešams ASV Valsts departamenta, citu institūciju un atsevišķos gadījumos arī Kongresa apstiprinājums. Lānets uzsvēra, ka Igaunija turpinās sadarbību ar ASV juridiskajā jomā, cenšoties panākt Krievijas vadības saukšanu pie atbildības par agresijas noziegumiem Ukrainā. Igaunija vēlas stiprināt sadarbību ar ASV arī tiesu medicīnas jomā un atbalstā partnervalstīm cīņā pret korupciju. Jau vēstīts, ka pērn decembrī \"Danske Bank\" piekrita ASV maksāt divu miljardu dolāru naudassodu un vēl 413 miljonus dolāru pēc vienošanās ar ASV Vērtspapīru un biržas komisiju. ASV Tieslietu ministrija iepriekš secināja, ka Dānijas banka maldinājusi ASV bankas par tās Igaunijas filiāles nelegāli iegūto līdzekļu legalizēšanas kontroles pasākumiem, lai veicinātu piekļuvi ASV finanšu sistēmai augsta riska klientiem ārpus Igaunijas, tai skaitā Krievijas. 2021. gadā banka atzina, ka no 2007. līdz 2015. gadam caur bankas kontiem izplūduši apmēram 200 miljardi eiro, kuru izcelsme ir uzskatāma par aizdomīgu. Liela daļa bija \"netīrā\" nauda no Krievijas. Skandāls atklātībā nāca 2018. gadā.", "link": "https://www.delfi.lv/bizness/37293360/bankas_un_finanses/56023912/no-danske-bank-samaksata-soda-asv-igaunijai-parskaitis-50-miljonus-ka-pateicibu"},
{"title": "Latvija pieteiks kandidatūru AMLA aģentūras mītnes vietai", "category": "Finanses", "body": "Latvija apliecina nodomu pieteikt savu kandidatūru jaunās  Eiropas Savienības  (ES) aģentūras – Eiropas iestādes cīņai pret noziedzīgi iegūtu līdzekļu legalizāciju un terorisma finansēšanu (AMLA) – mītnes vietai, informē Finanšu ministrijā (FM). Kandidatūras virzīšana ir nozīmīgs ieguldījums valsts tēla un reputācijas stiprināšanā, pozicionējot Latviju kā drošu investīciju un ilgtspējīgas ekonomikas galamērķi, un apliecina Latvijas spēju un gatavību uzņemt nozīmīgu ES aģentūru un nodrošināt tās funkcionalitāti un atbilstošu infrastruktūru, uzsver ministrijā. Latvijai esot plaša un starptautiski novērtēta pieredze cīņā pret noziedzīgi iegūtu līdzekļu legalizāciju un terorisma finansēšanu. \"Iespēja Rīgā uzņemt šāda līmeņa aģentūru stiprinātu Latvijas kā Eiropas mēroga kompetences centra statusu noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā,\" norāda FM. Ministrijā arī atzīmē, ka kvalitatīvs Latvijas starts AMLA mītnes vietas izvēles procesā nostiprinās Latvijas kā aktīva un nopietna sadarbības partnera tēlu. \"Tāpat tas nodrošinās Latvijas pievilcības veicināšanu investoru piesaistei un atbalstīs valdības, pašvaldību un uzņēmumu plānus vispārējās un pakalpojumu infrastruktūras attīstībai un modernizācijai, no kuras labumu gūs plašs iedzīvotāju un nodarbināto loks\". Šī esot lieliska iespēja \"Latvijai gūt pelnītu atzinību par visu pušu ieguldīto darbu finanšu sektora \"kapitālā remonta\" īstenošanā, kā arī uzraugu un tiesībsargājošo institūciju pašaizliedzīgu un kompetentu darbu, lai pasargātu sabiedrību, uzņēmumus un Latvijas ekonomiku un reputāciju no negodprātīgas vai noziedzīgas rīcības sekām\".", "link": "https://www.delfi.lv/bizness/37293360/bankas_un_finanses/56024308/latvija-pieteiks-kandidaturu-amla-agenturas-mitnes-vietai"},
{"title": "Ņujorkas biržā sāk tirgot 'Birkenstock' akcijas", "category": "Finanses", "body": "Uzņēmuma akcijas cena ir pa vidu sākotnēji noteiktajai cenai 44-49 dolāru apmērā. \"Birkenstock\" ar akciju sākotnējo publisko piedāvājumu (IPO) Ņujorkas biržā piesaistījis finansējumu gandrīz 1,5 miljardu dolāru apmērā, pārdodot 32,3 miljonus akciju. Ar luksusa preču konglomerātu \"LVHM\" un tā īpašnieku miljardieri Bernāru Arno saistītais uzņēmums \"L Catterton\" arī pēc IPO saglabās kontroli \"Birkenstock\". \"Birkenstock\" zīmols dibināts 1774. gadā, kad kurpnieks Johanness Birkenštoks sāka veidot \"kurpnieku dinastiju\". Uzņēmuma ražotās sandales ar korķa zoli savulaik kļuva par hipiju tēla sastāvdaļu, bet laika gaitā tā ražotie apavi kļuva par modes aksesuāru, ko veicināja sadarbība ar tādiem zīmoliem kā \"Dior\" un \"Manolo Blahnik\". Šovasar \"Birkenstock\" popularitātes pieaugumu veicināja Holivudas filma \"Barbie\" (\"Bārbija\"), kurā galvenā aktrise  Margo Robija  valkāja rozā \"Birkenstock\" apavus. 2021. gadā privātais investīciju uzņēmums \"L Catterton\" un Arno fonds iegādājās \"Birkenstock\" vairākuma akcijas. Analītiķi lēš, ka šī darījuma summa bija aptuveni četri miljardi eiro.", "link": "https://www.delfi.lv/bizness/37293360/bankas_un_finanses/56017868/nujorkas-birza-sak-tirgot-birkenstock-akcijas"},
{"title": "'airBaltic' pagaidām atsakās no plāniem emitēt jaunas obligācijas", "category": "Finanses", "body": "Lidsabiedrība pievienojas vairākiem Eiropas uzņēmumiem, kas atteikušies no obligāciju emisijas. \"Bloomberg\" min, ka nesen zviedru kuģošanas, nekustamā īpašuma un finanšu grupa \"Stena\", kā arī un Francijas izplatītājs un tirgotājs \"FNAC Darty\" atteicies no obligāciju emisijas. Tas tiek skaidrots ar procentu likmju kāpumu, inflāciju un sarežģītiem finanšu apstākļiem. \"airBaltic\" ir finanšu saistības, kuras tai jāsāk atmaksāt nākamgad. Proti, 2024. gada jūlijā \"airBaltic\" jādzēš piecu gadu obligācijas 200 miljonu eiro vērtībā, ko ar 6,75% kupona likmi tā emitēja 2019. gada jūlijā. \"airBaltic\" paziņojums, kas izsūtīts investoriem septembrī, liecināja, ka uzņēmums varētu atmaksāt pirms laika 2019. gada obligācijas, ja izdotos sekmīgi emitēt jaunās obligācijas. Taču 11. oktobrī izplatītajā paziņojumā norādīts, ka tas nav izdevies, tādējādi saglabājās iepriekšējie obligāciju noteikumi un tās tiks atmaksātas 2024. gadā, vēsta \"Bloomberg\" Pati aviokompānija \"Delfi Biznesam\" atteicās sniegt komentārus. Kā liecina \"airBaltic\" dati, finansiāli šis gads uzņēmumam ir bijis veiksmīgāks nekā iepriekš. 2023. gada trešā ceturkšņa sākotnējie rezultāti liecina, ka kompānijas ieņēmumi bija 211 miljoni eiro, kas ir par 23% vairāk nekā šajā laika posmā pērn. Jāatgādina, ka \"airBaltic\" arī nule kā ir piesaistījuši konsultantus potenciālajam startam biržā.", "link": "https://www.delfi.lv/bizness/37293360/bankas_un_finanses/56025072/airbaltic-pagaidam-atsakas-no-planiem-emitet-jaunas-obligacijas"},
{"title": "Debija biržā un kriptovalūtu stagnācija. Nedēļa finanšu pasaulē", "category": "Finanses", "body": "Finanšu pasaule ik dienu piedzīvo gan kāpumus, gan kritumus. Lai sniegtu lasītājiem ieskatu, kas notiek akciju tirgos, \"Delfi Bizness\" piedāvā nedēļas (09.10.-13.10.) notikumu apkopojumu. Šonedēļ sākās Latvijas kapitāltirgos gaidītākais notikums, proti, investori var pieteikties uz \" APF Holdings  akcijām. Vienas akcijas cena ir 6.81 eiro un minimālais ieguldījums ir viena akcija. Parakstīties uz akcijām var ar jebkuras komercbankas starpniecību, kas piedāvā vērtspapīru darījumus, tostarp visu Latvijas un Baltijas lielāko banku internetbankās. Par šo un citiem jaunumiem, lasi apskatā!", "link": "https://www.delfi.lv/bizness/37293360/bankas_un_finanses/56023586/debija-birza-un-kriptovalutu-stagnacija-nedela-finansu-pasaule"},
{"title": "Akciju cenas pieaug Volstrītā, bet krītas Eiropas biržās", "category": "Finanses", "body": "\"Šodien nekas nenotika, ja neskaita ziņas par saujiņu akciju, bet tirgus gaida, ko darīs FRS,\" sacīja \"Bokeh Capital Partners\" analītiķe Kimberlija Foresta. Ir gaidāms, ka FRS trešdien nemainīs procentlikmes, bet Anglijas Banka ceturtdien tās paaugstinās. Investori arī gaida, kādu lēmumu šonedēļ pieņems Japānas Banka. Naftas cenām tuvojoties 100 ASV dolāriem par barelu, pieaug bažas, ka inflācija paliks augstā līmenī ilgāku laiku. Naftas cenas  turpināja pieaugt, Krievijai un Saūda Arābijai ierobežojot jēlnaftas ieguves apjomu. ASV biržu indekss \"Dow Jones Industrial Average\" pirmdien pieauga par mazāk nekā 0,1% līdz 34 624,30 punktiem, indekss \"Standard & Poor's 500\" kāpa par 0,1% līdz 4453,53 punktiem, savukārt indekss \" Nasdaq  Composite\" palielinājās par mazāk nekā 0,1% līdz 13 710,24 punktiem. Londonas biržas indekss FTSE 100 pirmdien kritās par 0,8% līdz 7652,94 punktiem, Frankfurtes biržas indekss  DAX  saruka par 1,1% līdz 15 727,12 punktiem, bet Parīzes biržas indekss CAC 40 samazinājās par 1,4% līdz 7276,14 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien pieauga par 0,8% līdz 91,48 ASV dolāriem par barelu. \"Brent\" markas jēlnaftas cena Londonas biržā kāpa par 0,5% līdz 94,43 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 5,5% līdz 34,48 eiro par megavatstundu. Eiro vērtība pret ASV dolāru pirmdien pieauga no 1,0657 līdz 1,0693 dolāriem par eiro, britu mārciņas vērtība pret ASV dolāru kāpa no 1,2383 līdz 1,2387 dolāriem par mārciņu, bet ASV dolāra vērtība pret Japānas jenu samazinājās no 147,85 līdz 147,58 jenām par dolāru. Eiro vērtība pret britu mārciņu pieauga no 86,06 līdz 86,30 pensiem par eiro.", "link": "https://www.delfi.lv/bizness/37293360/bankas_un_finanses/55954286/akciju-cenas-pieaug-volstrita-bet-kritas-eiropas-birzas"},
{"title": "Kaimiņvalstīs vairāk iegulda ar mērķi 'likt savai naudai strādāt'", "category": "Finanses", "body": "Teju katrs otrais (56%) Latvijas iedzīvotājs vecumā no 18 līdz 74 gadiem veic finanšu ieguldījumus savai nākotnei, liecina \" SEB  bankas\" veiktās aptaujas dati. Populārākie ieguldījumu mērķi visās Baltijas valstīs ir līdzīgi, tomēr atšķirīgas ir ieguldījumu instrumentu izmantošanas metodes un mērķi dažādās vecuma grupās. Aptaujas, kurā apzināti 3229 cilvēki, dati liecina, ka Baltijas valstu iedzīvotāji visbiežāk izvēlas ieguldīt ar mērķi uzkrāt papildu līdzekļus pensijai. Tieši šim mērķim visbiežāk iegulda visās vecuma un nodarbinātības grupās Latvijā, tomēr, visaktīvāk to dara iedzīvotāji vecumā no 40 līdz 59 gadiem. Kopumā mērķi uzkrāt papildu naudu pensijai kā galveno izvēlējās 53% ieguldītāju. Teju katrs ceturtais (23%) no tiem Latvijas iedzīvotajiem, kuri veic ieguldījumus, tādā veidā cenšas pasargāt savu naudu no inflācijas ietekmes. Nereti tiek izvirzīti mērķi ieguldīt, lai uzkrātu naudu bērniem, kā arī mājokļa iegādes pirmajai iemaksai. Papildus tam novērojama tendence – jo gados jaunāki cilvēki, jo dažādāki ir ieguldījumu mērķi. Gados jaunāki ieguldītāji biežāk izvirza arī tādus mērķus kā ieguldīt, lai “liktu strādāt” saviem brīvajiem finanšu līdzekļiem, kā arī, lai dzīvotu no pasīvajiem ienākumiem. “Ieguldīt ar mērķi “likt strādāt” saviem brīvajiem finanšu līdzekļiem kaimiņvalstu iedzīvotāji izvēlas teju divas reizes vairāk nekā pie mums (23% – Latvijā, 40% – Lietuvā un 44% – Igaunijā). Ja Latvijā šādu mērķi, ieguldot naudu, lielākoties nosaka iedzīvotāji vecumā līdz 29 gadiem, tad Lietuvā to arvien vairāk atzīmē cilvēki vecumā līdz 39 gadiem, bet Igaunijā – līdz 49 gadiem. Tāpat atšķirīgs viedoklis ir par ieguldīšanu kā iespēju pasargāt naudu no inflācijas. Ja Latvijā ar šo mērķi iegulda ap 23% investoru, tad Lietuvā un Igaunijā – attiecīgi 33% un 40%,” norāda \"SEB bankas\" Privātpersonu segmenta vadītāja Elza Rudzīte. Pēc viņas vārdiem, ieguldīšana ir ilgtermiņa process, tāpēc ir svarīgi sākt to pēc iespējas agrāk – tad rezultātu var sasniegt arī ar mazākām summām. Turklāt, novirzot līdzekļus ieguldījumos regulāri, var izlīdzināt tirgus svārstības. “Aptaujas dati rāda, ka arvien vairāk iedzīvotāju saprot, ka ieguldīt var kaut no viena eiro un tiklīdz ir sasniegts pilngadības vecums. Tā vecuma grupās no 18 līdz 29 un no 30 līdz 39 ir mazāka to iedzīvotāju daļa, kuri neiegulda vispār, nekā citās vecuma grupās – attiecīgi ap 35% pret 45%. Priecē, ka iedzīvotāji mēģina izmantot visas iespējas, kas pieejamas mūsdienās,” norāda Rudzīte. Aptaujas dati liecina, ka populārākais ieguldījumu instruments Latvijā un Igaunijā ir pensiju 3. līmenis, turpretim Lietuvā iedzīvotāji visbiežāk izvēlas ieguldīt dzīvības apdrošināšanā ar uzkrājumu. Tajā pašā laikā Igaunijā teju katrs otrais iedzīvotājs iegulda akcijās, taču Latvijā un Lietuvā to dara vidēji katrs desmitais iedzīvotājs. Latvijas aptaujas datos novērojams – jo gados jaunāki cilvēki, jo biežāk kā ieguldījumu instruments tiek izvēlēta arī kriptovalūta vai akcijas. Šādos instrumentos Latvijas iedzīvotāji vecumā no 18 līdz 29 gadiem iegulda teju tikpat bieži kā pensiju 3. līmenī, turpretim gados vecāki cilvēki šādu ieguldījumu veidu praktiski neizmanto. Lai iedrošinātu iedzīvotājus ieguldīt finanšu tirgos, \"SEB banka\" jau vairāk nekā divus gadus piedāvā īpašu \"Roboinvestora\" rīku mobilajā lietotnē. Uzņemoties konsultanta lomu, Roboinvestors var palīdzēt noteikt savu riska toleranci, pašreizējo finansiālo situāciju, kā arī piedāvāt piemērotākās iespējas naudas ieguldīšanai fondos vai ETF portfeļos.", "link": "https://www.delfi.lv/bizness/37293360/bankas_un_finanses/55935938/kaiminvalstis-vairak-iegulda-ar-merki-likt-savai-naudai-stradat"},
{"title": "Procentlikmju kāpuma dēļ finansiāli ievainojami ir 13% mājsaimniecību ar kredītiem, secinājusi Latvijas Banka", "category": "Finanses", "body": "Procentlikmju kāpuma dēļ finansiāli ievainojami ir 13% mājsaimniecību ar kredītiem, otrdien Saeimas Tautsaimniecības, agrārās, vides un reģionālās politikas komisijas sēdē sacīja  Latvijas Bankas  ekonomists Andrejs Semjonovs. Tostarp 9% mājsaimniecību kredītmaksājumu slogs pieaudzis līdz 40-50% no ienākumiem, bet 4% mājsaimniecību kredītmaksājumi pārsnieguši 50% no ienākumiem. Vienlaikus Semjonovs atzina, ka aptuveni 70% mājsaimniecību kredītmaksājumu apjoms pieaudzis līdz 90 eiro mēnesī, kas nav ļoti liels slogs. No 13% finansiāli ievainojamo mājsaimniecību 29% ienākumi ir relatīvi zemi un nepārsniedz 500 eiro mēnesī uz ģimenes locekli, bet 7% ienākumi ir relatīvi augsti un pārsniedz 1400 eiro mēnesī uz ģimenes locekli. Tāpat 28% no finansiāli ievainojamām mājsaimniecībām mājokļa kredīts ir relatīvi liels un pārsniedz 85 000 eiro, bet 24% kredīts ir relatīvi zems un nepārsniedz 25 000 eiro. 11,4% no finansiāli ievainojamām mājsaimniecībām ir vairāk nekā viens mājokļu kredīts. Savukārt Latvijas Bankas Monetārās politikas pārvaldes vadītājs Uldis Rutkaste informēja deputātus, ka Latvijas un pārējās Baltijas valstis izceļas ar to, ka ir ļoti augsts īpatsvars kredītiem ar mainīgo procentu likmi, ko EURIBOR kāpums ietekmē visvairāk. Savukārt kredītus ar fiksētu procentu likmi Latvijas komercbankas atšķirībā no daudzām citām eirozonas valstīm praktiski neizsniedz, tādā veidā visus riskus pārliekot uz kredītņēmēju pleciem. Valstīs, kurās dominē fiksēto likmju kredīti, procentlikmju kāpuma šoku absorbē bankas, nevis iedzīvotāji. Rutkaste atzina, ka kredīti ar fiksēto likmi Latvijā līdz šim tika piedāvāti ar ļoti neizdevīgiem noteikumiem, tāpēc klienti pārsvarā izvēlējās atbilstošā brīdī lētāko likmi. Tāpat Rutkaste vērsa deputātu uzmanību, ka Latvijas Bankas vadībai ir bijušas sarunas gan ar Latvijas komercbanku vietējo, gan starptautisko grupu vadību, aicinot apzināties esošo situāciju un būt korporatīvi sociāli atbildīgām un meklēt risinājumus kredītņēmējiem samazināt procentu maksājumus, taču bankas nav gatavas meklēt šādus risinājumus. Tam gan iebilda  Finanšu nozares asociācijas  vadītāja Sanita Bajāre, norādot, ka bankas katru dienu saņem iesniegumus no klientiem, kuriem ir radušās problēmas, un meklē individuālus risinājumus katram gadījumam. Komisijas vadītāja Linda Matisone (AS) sēdes beigās rezumēja, ka komisija aicinās turpināt sarunas ar bankām par pievienotās procentlikmes samazināšanu. Tāpat Saeimas komisija aicinās meklēt risinājumu atvieglot klientu pāreju no bankas uz banku ar saviem kredītiem, kas pamudinātu bankas piedāvāt klientiem izdevīgākus nosacījumus, lai tos noturētu. Komisija arī aicinās paātrināt jaunu spēlētāju iesaisti banku tirgū, lai veicinātu starpbanku konkurenci.", "link": "https://www.delfi.lv/bizness/37293360/bankas_un_finanses/55938072/procentlikmju-kapuma-del-finansiali-ievainojami-ir-13-majsaimniecibu-ar-kreditiem-secinajusi-latvijas-banka"},
{"title": "Akciju cenas pasaules biržās pieaug", "category": "Finanses", "body": "Akciju cenas pasaules biržās pirmdien palielinājās, sākoties nedēļai, kurā ir gaidāma svarīgu ASV inflācijas datu publiskošana un  Eiropas Centrālās bankas  (ECB) lēmums par procentlikmēm. Volstrītas indeksi pieauga, tirgus dalībniekiem jau fokusējoties uz trešdien gaidāmo ziņojumu par patēriņa cenu indeksu (CPI), kas var noteikt ASV Federālās rezervju sistēmas (FRS) nākamo lēmumu par procentlikmēm. \"Šodienas vispārīgi mierīgā [tirdzniecības] sesija nozīmē, ka uzmanība tiek pievērsta tieši ASV CPI datiem un ECB lēmumam, kas gaidāmi šonedēļ,\" sacīja tiešsaistes tirdzniecības platformas IG galvenais tirgus analītiķis Kriss Bošamps. \"Pastāvot riskam, ka abos gadījumos var būt nepatīkami pārsteigumi, riska apetīte ir bijusi ierobežota,\" viņš piebilda. Investori ir satraukti, ka FRS procentlikmju paaugstināšanas kampaņa cīņā pret augsto inflāciju var novest pasaules lielāko ekonomiku smagā recesijā. Parīzes un Frankfurtes biržu indeksi pieauga, lai gan Eiropas Komisija (EK) samazināja eirozonas ekonomikas izaugsmes prognozes šim un nākamajam gadam, ņemot vērā vājo situāciju Vācijas tautsaimniecībā un augsto inflāciju. EK tagad prognozē, ka eirozonas ekonomika šogad pieaugs par 0,8%, nevis par 1,1%, kā tika lēsts pavasarī. Energoresursu tirgos gāzes cenas pieauga, turpinoties streikiem \"Chevron\" fabrikās Austrālijā. ASV biržu indekss \"Dow Jones Industrial Average\" pirmdien pieauga par 0,3% līdz 34 663,72 punktiem, indekss \"Standard & Poor's 500\" kāpa par 0,7% līdz 4487,46 punktiem, savukārt indekss \" Nasdaq  Composite\" palielinājās par 1,1% līdz 13 917,89 punktiem. Londonas biržas indekss FTSE 100 pirmdien pieauga par 0,3% līdz 7496,87 punktiem, Frankfurtes biržas indekss  DAX  kāpa par 0,4% līdz 15 800,99 punktiem, bet Parīzes biržas indekss CAC 40 palielinājās par 0,5% līdz 7278,27 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 0,3% līdz 87,29 ASV dolāriem par barelu. \"Brent\" markas jēlnaftas cena Londonas biržā saruka par 0,01% līdz 90,64 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien pieauga par 3,9% līdz 35,85 eiro par megavatstundu. Eiro vērtība pret ASV dolāru pirmdien pieauga no 1,0702 līdz 1,0752 dolāriem par eiro, britu mārciņas vērtība pret ASV dolāru kāpa no 1,2469 līdz 1,2511 dolāriem par mārciņu, bet ASV dolāra vērtība pret Japānas jenu samazinājās no 147,81 līdz 146,56 jenām par dolāru. Eiro vērtība pret britu mārciņu pieauga no 85,83 līdz 85,87 pensiem par eiro.", "link": "https://www.delfi.lv/bizness/37293360/bankas_un_finanses/55935888/akciju-cenas-pasaules-birzas-pieaug"},
{"title": "Palikšana bez ienākumiem noved uz investīciju ceļa", "category": "Finanses", "body": "Alinai Zelai, kas izglīto savus skatītājus par finanšu pratību, \" Instagram \" seko vairāk nekā desmit tūkstoši, bet \"TikTok\"  –  vairāk nekā trīs tūkstoši cilvēku, kuri uzklausa viņas padomus par to, kā labāk pārvaldīt savas finanses un kā domāt par naudu.  Tomēr, kā Zela stāsta, tā nav bijis vienmēr. Viņa sauc pat \"klikšķi\" to, kas lika pārvērtēt iepriekšējo finanšu pārvaldību. \"Ģimenē radās situācija: mēs ar vīru zaudējām ienākumus,\" saka Zela, atbildot uz jautājumu, kad sāka par finansēm domāt gudrāk. Ienākumu avoti zuda, bet vienlaikus bija jāapgādā bērni, jāmaksā hipotekārais kredīts un jāsedz daudz citu izmaksu. Tolaik izdevumi bija pakārtoti ienākumiem un netika veidoti uzkrājumi.  Viņa skaidro, ka jau no bērnības bija ieaudzināts, ka vajag labu izglītību, labu karjeru, bet, ja ir algas pielikums, tad ir jādomā, kā to iztērēt, nevis uzkrāt. Taču, kad pati nonāca problēmsituācijā, sāka lasīt un pētīt informāciju par finansēm un saprata: ja \"nesāks runāt ar kādu\" par šiem tematiem, visas uzkrātās zināšanas aizies vējā.  Vienlaikus viņa akcentē, ka nevajag atteikties no \"emocijām\" un \"baudas\", ja tās ir vērtīgas.", "link": "https://www.delfi.lv/bizness/37293360/bankas_un_finanses/55936402/paliksana-bez-ienakumiem-noved-uz-investiciju-cela"},
{"title": "Akciju cenas ASV un Eiropas biržās pārsvarā krītas", "category": "Finanses", "body": "Volstrītas indekss \" Nasdaq  Composite\" kritās par 1,0%, mazinoties optimismam par lielajiem tehnoloģiju uzņēmumiem, un saruka arī indeksi \"Dow Jones Industrial Average\" un \"Standard & Poor's 500\". Eiropā Parīzes un Frankfurtes biržu indeksi samazinājās, bet Londonas biržas indekss nedaudz pieauga. \" Apple \" akcijas cena kritās par vairāk nekā 1,7%, un samazinājās arī \" Amazon \" un \"Alphabet\" akciju cenas. ASV inflācijas datu publiskošana trešdien dos investoriem svarīgu norādi par to, vai Federālā rezervju sistēma (FRS) nākamnedēļ paaugstinās procentlikmes. FRS kopš pagājušā gada marta ir 11 reizes pacēlusi procentlikmes, mēģinot kontrolēt augošo inflāciju. Jūlijā tās galvenā procentlikme tika pacelta līdz augstākajam līmenim 22 gadu laikā. ASV biržu indekss \"Dow Jones Industrial Average\" otrdien kritās par 0,1% līdz 34 645,99 punktiem, indekss \"Standard & Poor's 500\" saruka par 0,6% līdz 4461,90 punktiem, savukārt indekss \"Nasdaq Composite\" samazinājās par 1,0% līdz 13 773,61 punktam. Londonas biržas indekss FTSE 100 otrdien pieauga par 0,4% līdz 7527,53 punktiem, Frankfurtes biržas indekss  DAX  kritās par 0,5% līdz 15 715,53 punktiem, bet Parīzes biržas indekss CAC 40 samazinājās par 0,4% līdz 7252,88 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 1,8% līdz 88,84 ASV dolāriem par barelu. \"Brent\" markas jēlnaftas cena Londonas biržā kāpa par 1,6% līdz 92,06 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 3,2% līdz 34,70 eiro par megavatstundu. Eiro vērtība pret ASV dolāru otrdien kritās no 1,0752 līdz 1,0732 dolāriem par eiro, britu mārciņas vērtība pret ASV dolāru saruka no 1,2511 līdz 1,2492 dolāriem par mārciņu, bet ASV dolāra vērtība pret Japānas jenu palielinājās no 146,56 līdz 147,15 jenām par dolāru. Eiro vērtība pret britu mārciņu pieauga no 85,87 līdz 85,88 pensiem par eiro.", "link": "https://www.delfi.lv/bizness/37293360/bankas_un_finanses/55939388/akciju-cenas-asv-un-eiropas-birzas-parsvara-kritas"},
{"title": "Latvijas banku peļņa pirmajā pusgadā sasniegusi 350,312 miljonus eiro", "category": "Finanses", "body": "Latvijas banku sektors šogad pirmajā pusgadā strādāja ar peļņu 350,312 miljonu eiro apmērā, kas ir 2,6 reizes vairāk nekā 2022. gada attiecīgajā periodā, liecina  Latvijas Bankas  publiskotie dati. Banku procentu ienākumi 2023. gada pirmajos sešos mēnešos veidoja 574,84 miljonus eiro, kas ir 2,2 reizes vairāk nekā 2022. gada pirmajā pusgadā, kamēr procentu izdevumi bija 64,133 miljonu eiro apmērā, kas arī ir pieaugums 2,2 reizes. Savukārt banku komisijas naudas ienākumi šogad pirmajā pusgadā bija 168,42 miljonu eiro apmērā, kas ir par 5,6% vairāk nekā 2022.gada pirmajā pusgadā, bet banku komisijas naudas izdevumi pieauga par 8,1% – līdz 48,976 miljoniem eiro. 2023. gada jūnija beigās banku sektora aktīvi bija kopumā 27,234 miljardu eiro apmērā, kas ir par 1,7% jeb 470,336 miljoniem eiro mazāk nekā 2022.gada beigās, kad banku sektora aktīvi veidoja 27,705 miljardus eiro. Banku izsniegto kredītu apmērs nebanku klientiem šogad jūnija beigās bija 15,622 miljardi eiro, kas ir par 0,3% jeb 40,68 miljoniem eiro mazāk nekā 2022. gada beigās. Tostarp iekšzemes klientiem izsniegto aizdevumu apmērs jūnija beigās veidoja 13,181 miljardu eiro, kas ir par 0,3% jeb 34,666 miljoniem eiro vairāk nekā pagājušā gada beigās. Iekšzemes mājsaimniecībām izsniegto aizdevumu apmērs jūnija beigās veidoja 6,084 miljardus eiro, kas ir par 1,5% jeb 92,666 miljoniem eiro vairāk nekā 2022. gada beigās, bet iekšzemes nefinanšu sabiedrībām izsniegto aizdevumu apmērs veidoja 6,23 miljardus eiro, kas ir kritums par 1,9% jeb 121,772 miljoniem eiro, tostarp mazajiem un vidējiem uzņēmumiem aizdevumos izsniegti 3,526 miljardi eiro, kas ir par 1,4% jeb 48,413 miljoniem eiro vairāk nekā pagājušā gada beigās. Savukārt noguldījumos bankas jūnija beigās bija piesaistījušas 22,448 miljardus eiro, kas ir par 2,8% jeb 656,851 miljonu eiro mazāk nekā 2022.gada beigās. Tostarp iekšzemes klientu noguldījumu apmērs salīdzinājumā ar 2022. gada beigām sarucis par 4,1% jeb 791,225 miljoniem eiro un jūnija beigās bija 18,745 miljardi eiro. Iekšzemes mājsaimniecību noguldījumu apmērs pirmajā pusgadā samazinājies par 1,1% jeb 109,179 miljoniem eiro, šogad jūnija beigās veidojot 10,233 miljardus eiro, bet iekšzemes nefinanšu sabiedrību noguldījumu apmērs sarucis par 0,5% jeb 34,209 miljoniem eiro, veidojot 6,979 miljardus eiro. Latvijas Bankas dati arī liecina, ka piecu lielāko banku tirgus daļa aktīvos 2023. gada jūnija beigās bija 89,08% (2022. gada beigās – 88,8%), kredītos nebanku klientiem – 89,62% (90,18%), bet nebanku klientu noguldījumos – 90,35% (89,88%). 2022.gada pirmajā pusgadā banku sektora kopējā peļņa bija 132,526 miljoni eiro, bet pagājušajā gadā kopumā - 321,718 miljoni eiro.", "link": "https://www.delfi.lv/bizness/37293360/bankas_un_finanses/55939162/latvijas-banku-pelna-pirmaja-pusgada-sasniegusi-350-312-miljonus-eiro"},
{"title": "FM virza saskaņošanai ierosinājumu ieviest obligāto UIN avansa maksājumu bankām", "category": "Finanses", "body": "Finanšu ministrija  ir sagatavojusi un nosūtījusi saskaņošanai ar ministrijām un citām institūcijām grozījumus Uzņēmumu ienākuma nodokļa likumā. Likumprojekts paredz noteikt kredītiestādēm un patērētāju kreditēšanas pakalpojumu sniedzējiem pienākumu veikt uzņēmumu ienākuma nodokļa (UIN) maksājumu 20% apmērā par pirmstaksācijas gadā gūto peļņu neatkarīgi no tā, vai tiek veikta šīs peļņas sadale, informē ministrijā. Kā liecina  Latvijas Bankas  publiskotie dati, Latvijas banku sektors šogad pirmajā ceturksnī strādāja ar peļņu 143,358 miljonu eiro apmērā, kas ir 2,1 reizi vairāk nekā 2022. gada attiecīgajā periodā. Šādu situāciju ir izraisījuši vairāki ārēji faktori, piemēram, Eiropas Centrālās Bankas (ECB) īstenotā procentu paaugstināšanas politika, radot negatīvu ietekmi uz eirozonas ekonomiku. Pašlaik kredītiestādes un patērētāju kreditēšanas pakalpojumu sniedzēji veic UIN samaksu vispārējā kārtībā, veicot nodokļa nomaksu tikai peļņas sadales brīdī. Tomēr kreditētāju peļņas pieaugums vienlaikus negarantē UIN maksājumu pieaugumu budžetā, skaidro ministrijā. Tādējādi ir nepieciešams noteikt, ka kredītiestādes un patērētāju kreditēšanas pakalpojumu sniedzēji veic ikgadējus UIN maksājumus valsts budžetā, neatkarīgi no tā, vai tie veic peļņas sadali. Savukārt samaksātais nodoklis tiks ņemts vērā, veicot peļņas sadali, proti nodokļa maksājumu, kas aprēķināts peļņas sadales brīdī, būs tiesības samazināt par kredītiestādes vai patērētāju kreditēšanas pakalpojumu sniedzēja iepriekš samaksāto nodokli hronoloģiskā secībā. Nodokļa aprēķins jāiesniedz vienlaikus ar pirmstaksācijas gada pārskatu. Likumprojekta mērķis ir, izmantojot netipisku likvīdo līdzekļu pārpalikumu kreditētājiem, rast papildu līdzekļus ekonomikas stimulēšanas pasākumu veikšanai, kā arī valsts drošības apdraudējuma novēršanas pasākumu veikšanai.", "link": "https://www.delfi.lv/bizness/37293360/bankas_un_finanses/55939562/fm-virza-saskanosanai-ierosinajumu-ieviest-obligato-uin-avansa-maksajumu-bankam"},
{"title": "Dzelzsrūdas cenas krītas, reaģējot uz klusumu Ķīnas nekustamo īpašumu sektorā", "category": "Finanses", "body": "Galvenā tērauda ražošanas materiāla, proti, dzelzsrūdas cenas pēdējā mēneša laikā bija pieaugušas par teju 20%, gaidot Ķīnā ierasto būvniecības periodu, kas savus apgriezienus uzņem septembrī un oktobrī. Pagājušas mazāk nekā divas nedēļas pēc varas iestāžu lēmuma atvieglot hipotekāro kredītu ierobežojumus valstī, taču dati neuzrāda situācijas uzlabošanos. Mājokļu pārdošanas rādītāji Pekinā pagājušajā nedēļas nogalē samazinājās par vairāk nekā trešdaļu salīdzinājumā ar nedēļas nogali, kas sekoja pēc tirgus ierobežojumu stāšanās spēkā, liecina dati. \"Dzelzsrūdas cenu liktenis ir Ķīnas nekustamā īpašuma sektora rokās,\" uzskata \"Commonwealth Bank of Australia\" analītiķis Viveks Dars, norādot, ka šī nozare veido 40-45% no tērauda pieprasījuma valstī. Jaunu mājokļu būvniecība gada pirmajos septiņos mēnešos Ķīnā ir sarukusi par ceturtdaļu, raksta \"Bloomberg\". Ja pieprasījums jaunajā būvniecības sezonā palēnināsies, tērauda ražošanas apjomi nenoturēsies esošajā līmenī, kas radīs spiedienu uz cenām, teikts izejvielu analīzes kompānijas \"Yongan Futures Co\" apskatā. Tērauda ražošanas izejvielas cena Singapūrā plkst.11:45 pēc vietējā laika samazinājās par 1% līdz 117,90 ASV dolāru par tonnu. Dzelzsrūdas nākotnes līgumu cenas noslīdēja par 1,2%. Līdzīga lejupslīde novērota arī citviet.", "link": "https://www.delfi.lv/bizness/37293360/bankas_un_finanses/55940158/dzelzsrudas-cenas-kritas-reagejot-uz-klusumu-kinas-nekustamo-ipasumu-sektora"},
{"title": "Centu pie centa nekrāsi... Vai arī Latvijā bankas maksās par naudu norēķinu kontā?", "category": "Finanses", "body": "Nesen vairākas Somijas bankas sākušas klientiem maksāt procentus par viņu brīvajiem līdzekļiem, kas vienkārši stāv norēķinu kontos. Dzirdēts arī par citu valstu atsevišķām bankām, kas piedāvā šādu iespēju. Tādēļ neviļus rodas jautājums – vai kas tāds gaidāms arī Latvijā? Jāatgādina, ka dzīves dārdzības pieauguma dēļ gan Latvijā, gan citviet notiek aktīvas diskusijas par kredītiestāžu lielo peļņu, ko veicinājuši Eiropas Centrālās bankas (ECB) lēmumi celt bāzes procentu likmes. Banku virzienā regulāri tiek raidīti pārmetumi par pārāk lēnu depozītu likmju celšanu, kamēr kredītu likmes aug daudz straujākā tempā. Pēdējā laikā bankas depozītiem likmes pakāpeniski palielinājušas, taču \" Delfi Bizness \" jautāja bankām, vai tās plāno sekot citu valstu piemēram un sākt maksāt klientiem par viņu brīvajiem naudas līdzekļiem kontos, kā arī kādas alternatīvas piedāvā.", "link": "https://www.delfi.lv/bizness/37293360/bankas_un_finanses/55936526/centu-pie-centa-nekrasi-vai-ari-latvija-bankas-maksas-par-naudu-norekinu-konta"},
{"title": "Akciju cenas Volstrītā mainās dažādos virzienos, Eiropas biržās krītas", "category": "Finanses", "body": "Akciju cenas Volstrītā trešdien mainījās dažādos virzienos pēc ASV inflācijas datu publiskošanas, bet akciju cenas Eiropas biržās kritās pirms  Eiropas Centrālās bankas  (ECB) lēmuma par procentlikmēm. Gada inflācija ASV augustā pieaugusi līdz 3,7% salīdzinājumā ar 3,2% jūlijā, tādējādi kāpums reģistrēts otro mēnesi pēc kārtas, liecināja Nodarbinātības ministrijas trešdien publiskotie dati. Analītiķi bija prognozējuši, ka gada inflācija augustā pieaugs līdz 3,6%. Inflācijas kāpumu ASV galvenokārt veicinājusi degvielas cenu sadārdzināšanās. Investori trešdien vērtēja šos inflācijas datus un to ietekmi uz ASV Federālo rezervju sistēmu (FRS), kas nākamnedēļ savā sanāksmē spriedīs par procentlikmēm.  Volstrītas  indekss \"Dow Jones Industrial Average\" kritās, bet indeksi \"Standard & Poor's 500\" un \" Nasdaq  Composite\" pieauga. \"Vispār nav nekā, kas mainītu FRS plānus nākamās nedēļas sanāksmē saglabāt procentlikmes nemainīgas,\" sacīja \"Capital Economics\" galvenā ASV ekonomista vietnieks Endrū Hanters. Parīzes un Frankfurtes biržu indeksi samazinājās pirms ceturtdien gaidāma ECB lēmuma par procentlikmēm. Britu naftas kompānijas BP akcijas cena kritās par 2,8% pēc tās vadītāja Bernarda Lūnija negaidītas atkāpšanās no amata. ASV biržu indekss \"Dow Jones Industrial Average\" trešdien kritās par 0,2% līdz 34 575,53 punktiem, indekss \"Standard & Poor's 500\" pieauga par 0,1% līdz 4467,44 punktiem, savukārt indekss \"Nasdaq Composite\" palielinājās par 0,3% līdz 13 813,59 punktiem. Londonas biržas indekss FTSE 100 trešdien kritās par mazāk nekā 0,1% līdz 7525,99 punktiem, Frankfurtes biržas indekss  DAX  saruka par 0,4% līdz 15 654,03 punktiem, bet Parīzes biržas indekss CAC 40 samazinājās par 0,4% līdz 7222,57 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 0,4% līdz 88,52 ASV dolāriem par barelu. \"Brent\" markas jēlnaftas cena Londonas biržā saruka par 0,2% līdz 91,88 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 6,1% līdz 36,82 eiro par megavatstundu. Eiro vērtība pret ASV dolāru trešdien kritās no 1,0754 līdz 1,0733 dolāriem par eiro, britu mārciņas vērtība pret ASV dolāru saruka no 1,2492 līdz 1,2490 dolāriem par mārciņu, bet ASV dolāra vērtība pret Japānas jenu palielinājās no 147,08 līdz 147,47 jenām par dolāru. Eiro vērtība pret britu mārciņu kritās no 86,19 līdz 85,91 pensam par eiro.", "link": "https://www.delfi.lv/bizness/37293360/bankas_un_finanses/55942502/akciju-cenas-volstrita-mainas-dazados-virzienos-eiropas-birzas-kritas"},
{"title": "Kokrūpniecības nozari uztrauc topošās valdības plāns 'Latvijas valsts mežu' akcijas kotēt biržā", "category": "Finanses", "body": "Kokrūpniecības  nozari uztrauc iespēja, ka AS \" Latvijas valsts meži \" (LVM) akcijas varētu kotēt biržā, komentējot topošās valdības veidošanas procesu, pauda Latvijas Kokrūpniecības federācijas (LKF) izpilddirektors Artūrs Bukonts. Viņš skaidroja, ka valdības deklarācijā atkal parādījies punkts, kurā teikts, ka mazākuma daļu no tirgus orientētām publiskām kapitālsabiedrībām plānots kotēt biržā. \"Šis ir sarkanais karogs meža nozarē, ja zem tā tiek saprasts tik stratēģiskas nozīmes uzņēmums, kāds ir LVM,\" teica LKF pārstāvis. Viņš norādīja, ka, skatoties uz LVM darbības rezultātiem, arguments par nepieciešamību piesaistīt investīcijām nepieciešamo kapitālu neiztur kritiku, jo par šādu investīciju piesaisti tiek samaksāts ar valsts ietekmes mazināšanos. \"Visiem ir skaidrs, ka privātā akcionāra galvenā interese būs peļņas maksimizēšana, nedomājot par valsts vidēja un ilgāka termiņa interesēm,\" uzsvēra Bukonts. Tāpat Bukonts minēja, ka, lai gan iepriekš LKF nav tiešā veidā nācies sadarboties ar zemkopības ministra amata kandidātu, Saeimas deputātu Armandu Krauzi (ZZS), ZZS ir ar \"nenoliedzamu pieredzes bagāžu  Zemkopības ministrijas  vadībā\". Viņš atzīmēja, ka Krauzem ir liela pieredze nozares profesionālo organizāciju darbā Latvijā un Eiropas Savienības institūcijās, kā arī izglītība un praktiskā pieredze lauksaimniecības jautājumos, kas tāpat kā meža nozare ir par un ap efektīvu un ilgtspējīgu Latvijas zemes apsaimniekošanu. \"Nav noslēpums, ka personīgi esmu izteicies kritiski par iepriekšējās izpildvaras nomaiņas nepieciešamību, jo šī gada pirmā pusē sadarbība ar vismaz divām ministrijām - Satiksmes un Zemkopības - bija pietiekoši konstruktīva un meža nozarei sniedza taustāmus rezultātus,\" atzina Bukonts. Viņš gan piebilda, ka visi jautājumi vēl nav atrisināti - kokrūpniecībā patlaban ir salīdzinoši smags periods, kas prasa nozares ministrijas izpratni un iesaisti. \"Ļoti ceram uz iespēju jau tuvākajā laikā sēsties pie sarunu galda, lai pārrunātu kādas prioritātes un veicamie darbi būs Zemkopības ministrijas dienaskārtībā turpmākajam periodam,\" norādīja Bukonts. No parlamenta jaunveidojamās valdošās koalīcijas sadalītajiem 16 amatiem valdībā un Saeimā puse jeb astoņi tiks topošās premjeres pārstāvētajai JV, pieci - ZZS, bet trīs - \"Progresīvajiem\". Saeimas spīkera amatam ZZS virzīs Saeimas deputātu, kādreizējo Satversmes tiesas priekšsēdētāju Gunāru Kūtri. LKF ir dibināta 2000. gadā, apvienojot meža nozares atsevišķas asociācijas, lai kopīgiem spēkiem strādātu pie mežsaimniecības, kokrūpniecības un mēbeļrūpniecības attīstības un konkurētspējas celšanas Latvijā.", "link": "https://www.delfi.lv/bizness/37293360/bankas_un_finanses/55943630/kokrupniecibas-nozari-uztrauc-toposas-valdibas-plans-latvijas-valsts-mezu-akcijas-kotet-birza"},
{"title": "Ķīnas nedienas dzen investorus ieguldīt ASV kompānijās, secina aptauja", "category": "Finanses", "body": "Amerikāņu bankas \"Bank of America\" investoru aptauja atklājusi, ka  Āzijas  milža neiepriecinošā ekonomika pamudinājusi investorus atgriezties  ASV  tirgos. Šogad Ķīna saskaras ar virkni izaicinājumu – lēnu ekonomiskās izaugsmes tempu, nekustamo īpašumu tirgus krīzi, aizņēmumu apjomu pieaugumu un pieaugošo tirdzniecības deficītu. Ķīnas valdība, kā raksta \"BBC\", veic pasākumus, lai tos risinātu, taču pagaidām ārvalstu investori skeptiski raugās uz pasaules otru lielāko ekonomiku. Trešdaļa fondu pārvaldnieku nosauca Ķīnas nekustamā īpašuma sektoru kā visticamāko problēmu avotu, raksta \"The Financial Times\" atsaucoties uz \"Bank of America\" ikmēneša aptauju. Nekustamā īpašuma sektors veido aptuveni ceturto daļu Ķīnas ekonomiskās aktivitātes, un tas saskaras ar problēmām kopš attīstītājs \"Evergrande\" 2021. gada beigās nespēja izpildīt savas parādsaistības. Pēdējās nedēļās problēmas ir padziļinājušās, jo attīstītājs \"Country Garden\" laikus neveica maksājumus par savām parādsaistībām ārvalstīs, pastiprinot bažas par plašāku ekonomikas lejupslīdi Ķīnā. Investori paredz, ka situācija arī tuvākajā laikā neuzlabosies. Tas savukārt velk lejup Ķīnas akciju tirgu, no kura augustā aizplūda rekordliels ārvalstu investīciju apjoms. Aptauja, kurā piedalījās 258 fondu pārvaldnieki, kuru pārvaldībā ir aktīvi 678 miljardi ASV dolāru vērtībā, liecina, ka investori paredz turpmāku akciju vērtības sarukumu Ķīnas biržās. Lielvalsts kapitāltirgus šogad ievērojami atpalicis no saviem Eiropas un ASV \"kolēģiem\". Nedaudz vairāk nekā piektā daļa aptaujāto vadītāju sacīja, ka, visaktīvākais tirgus ir Ķīnas uzņēmumu akciju \"šortošana\", proti, akciju aizņemšanās, lai tās tūlīt pārdotu un vēlāk atdotu par lētāku naudu iegādātās akcijas. Tādējādi daudzi institucionālie investori atgriezušies pie ASV akcijām. Investori, kas iepriekš saskatīja labas peļņas iespējas Ķīnas tirgos, tagad, bažījoties par Ķīnas tirgus stabilitāti un ienesīgumu, ir ar mieru iepirkt vairumā ASV akciju, kas šķiet drošāks ieguldījums. Kopumā portfeļos jaunattīstības tirgu akcijas kopumā strauji samazinājās.", "link": "https://www.delfi.lv/bizness/37293360/bankas_un_finanses/55943066/kinas-nedienas-dzen-investorus-ieguldit-asv-kompanijas-secina-aptauja"},
{"title": "Akciju cenas pasaules biržās pieaug", "category": "Finanses", "body": "Akciju cenas pasaules biržās ceturtdien pieauga, bet eiro vērtība samazinājās pēc  Eiropas Centrālās bankas  (ECB) lēmuma paaugstināt procentlikmes. Volstrītas indeksi palielinājās pēc pozitīvu ASV ekonomikas datu publiskošanas. ECB ceturtdien nolēma paaugstināt procentlikmes par 0,25 procentpunktiem, turpinot cīņu pret augsto inflāciju. Noguldījumu iespējas uz nakti likme tika palielināta līdz 4%, kas ir tās augstākais līmenis kopš eiro ieviešanas 1999.gadā. ECB padome pauda uzskatu, ka \"galvenās ECB procentlikmes sasniegušas līmeni, kas, uzturēts pietiekami ilgi, būtiski veicinās inflācijas savlaicīgu atgriešanos tās mērķa līmenī\", kas ir 2%. \"Šis ir skaidrs un apzināts signāls tirgum, ka ECB uzskata, ka (..) mēs esam sasnieguši procentlikmju virsotni,\" sacīja \"Finalto\" galvenais tirgus analītiķis Nīls Vilsons. Citi analītiķi tomēr uzskatīja, ka ECB saglabā iespēju tālāk paaugstināt procentlikmes, ja tas būtu nepieciešams. Naftas cenas  pieauga, un daži analītiķi brīdināja, ka tās drīz varētu atkal pārsniegt 100 ASV dolārus par barelu. ASV biržu indekss \"Dow Jones Industrial Average\" ceturtdien pieauga par 1,0% līdz 34 907,11 punktiem, indekss \"Standard & Poor's 500\" kāpa par 0,8% līdz 4505,10 punktiem, savukārt indekss \" Nasdaq  Composite\" palielinājās par 0,8% līdz 13 926,05 punktiem. Londonas biržas indekss FTSE 100 ceturtdien pieauga par 2,0% līdz 7673,08 punktiem, Frankfurtes biržas indekss  DAX  kāpa par 1,0% līdz 15 805,29 punktiem, bet Parīzes biržas indekss CAC 40 palielinājās par 1,2% līdz 7308,67 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 1,9% līdz 90,16 ASV dolāriem par barelu. \"Brent\" markas jēlnaftas cena Londonas biržā kāpa par 2,0% līdz 93,70 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien kritās par 3,5% līdz 35,52 eiro par megavatstundu. Eiro vērtība pret ASV dolāru ceturtdien kritās no 1,0733 līdz 1,0645 dolāriem par eiro, britu mārciņas vērtība pret ASV dolāru saruka no 1,2490 līdz 1,2409 dolāriem par mārciņu, bet ASV dolāra vērtība pret Japānas jenu samazinājās no 147,47 līdz 147,46 jenām par dolāru. Eiro vērtība pret britu mārciņu kritās no 85,91 līdz 85,73 pensiem par eiro.", "link": "https://www.delfi.lv/bizness/37293360/bankas_un_finanses/55945798/akciju-cenas-pasaules-birzas-pieaug"},
{"title": "Vai šis ECB procentu likmju paaugstinājums ir pēdējais?", "category": "Finanses", "body": "Cenu kāpumam eiro zonā joprojām ir pārāk liels ātrums, kā rezultātā, turpinot cīņu ar pārāk augsto inflācijas līmeni,  Eiropas Centrālā banka  (ECB) 14. septembrī nolēma vēlreiz par 25 bāzes punktiem paaugstināt savas procentu likmes. Jāatgādina, ka ECB lēmumi ietekmē  Euribor  likmes, un tādējādi palielinās kredītņēmēju ikmēneša maksājumi. Saskaņā ar šodienas paziņojumu no 20. septembra galvenā refinansēšanas operāciju procentu likme būs 4,50%, aizdevumu iespējas uz nakti procentu likme 4,75% un noguldījumu iespējas uz nakti procentu likme būs 4,00%. Pēdējo reizi tik augsta eiro galvenā refinansēšanas operāciju procentu likme bija 2001. gada augustā (eiro refinansēšanas likme ir tikai 25 bāzes punktu attālumā no 4,75% rekorda), saka \" SEB  bankas\" Finanšu tirgus pārvaldes vadītājs Andris Lāriņš, izsakot savas nākotnes prognozes. Tālāko scenāriju iezīmē arī bankas \"Citadele\" meitasuzņēmuma \"CBL Asset Management\" ekonomiste Simona Striževska un Riga Business School MBA programmas vadītājs, asociētais profesors Aldis Greitāns.", "link": "https://www.delfi.lv/bizness/37293360/bankas_un_finanses/55944828/vai-sis-ecb-procentu-likmju-paaugstinajums-ir-pedejais"},
{"title": "'Softbank Group' mikroshēmu struktūrvienība 'Arm' veiksmīgi debitējusi Ņujorkas biržā", "category": "Finanses", "body": "\"Arm\" akcijas cena tirdzniecības sesijas sākumā palielinājās par 10% un dienas laikā turpināja stabili pieaugt. Uzņēmums tirdzniecības sesiju noslēdzis ar tirgus vērtību vairāk nekā 65 miljardu dolāru apmērā, krietni pārsniedzot tā iepriekš noteikto mērķi. Tādējādi šis bijis lielākais akciju sākotnējais publiskais piedāvājums (IPO) pēdējo gandrīz divu gadu laikā. \"Arm\" augstā akcijas cena liecina par investoru entuziasmu attiecībā uz tehnoloģiju uzņēmumiem, ņemot vērā paaugstināto interesi mākslīgā intelekta jomā. \"Arm\" tiek uzskatīts par nozīmīgu spēlētāju mākslīgā intelekta nozarē, kas piedzīvo strauju izaugsmi. Kompānija norāda, ka sadarbojas ar tādiem vadošiem uzņēmumiem kā \"Alphabet\", \"Cruise LLC\", \"Mercedes-Benz\", \"Meta\" un \"Nvidia\". Lēmums īstenot IPO pieņemts pēc tam, kad neveiksmi pērn piedzīvoja 40 miljardu dolāru vērts darījums, kurā \"Arm\" bija paredzēts pārdot ASV bāzētajam uzņēmumam \"Nvidia\".", "link": "https://www.delfi.lv/bizness/37293360/bankas_un_finanses/55946210/softbank-group-mikroshemu-strukturvieniba-arm-veiksmigi-debitejusi-nujorkas-birza"},
{"title": "Sagaida konkrētus priekšlikumus hipotekāro kredītņēmēju atbalstam", "category": "Finanses", "body": "\"Ir vesela virkne jautājumu, ko būtu iespējams atrisināt ar grozījumiem likumos, lai atbalstītu tos hipotekāro kredītu maksātājus, kurus ietekmējis  Euribor  procentu likmju straujais kāpums,\" komisijas sēdē trešdien, 13. septembrī, paudis priekšsēdētājs  Jānis Reirs , atzīmējot, ka  Finanšu ministrija  ir aicināta pēc nedēļas sniegt konkrētus priekšlikumus nepieciešamajām izmaiņām. \"Banku klientiem ir jābūt iespējai ar savu kredītu ērti pāriet no vienas komercbankas uz citu bez finansiāliem un juridiskiem šķēršļiem, maksimāli mazinot administratīvās procedūras un izmaksas. Sistēmai jābūt vienkāršai, lai cilvēki var izvēlēties savus mājokļa kredītus refinansēt ar iespējami izdevīgākiem nosacījumiem,\" norāda Reirs. Deputāti vienojušies, ka nozīmīgs atbalsts būtu iespēja bankām samazināt hipotekāro kredītu procentu likmes – noteikt Euribor piemērošanas griestus vai noteikt citu likmi, uz laiku nepiemērot bankas likmi, kā arī noteikt maksimālo kredītiem piemērojamo likmi. Finanšu ministrijas pārstāvji deputātus iepazīstināja ar iespējamajiem risinājumiem, ko plānots sagatavot kā grozījumus līdzšinējā regulējumā. Citastarp ministrija  rosina ieviest uzņēmumu ienākuma nodokļa avansa maksājumus kredītiestādēm un kreditēšanas pakalpojumu sniedzējiem , kā arī iespēju kredītņēmējiem izmantot \" Altum \"programmas, lai palīdzētu segt kredīta maksājumus ievainojamākajām mājsaimniecībām. Savukārt  Latvijas Bankas  pārstāvji sēdē apliecināja, ka Latvijā pāreja no vienas bankas uz citu kredītiestādi ir sarežģīts un dārgs process, kas ietver salīdzinoši augstu refinansēšanas pakalpojuma komisijas maksu, papildu vērtējumu, notāra un citus pakalpojumus. Tāpat bankas pārstāvji apliecināja, ka patlaban vairākas komercbankas jau ir samazinājušas kredītu procentus. Budžeta komisijā skatīt Finanšu ministrijas priekšlikumus un lemt par to turpmāko virzību plānots nākamnedēļ.", "link": "https://www.delfi.lv/bizness/37293360/bankas_un_finanses/55941026/sagaida-konkretus-priekslikumus-hipotekaro-kreditnemeju-atbalstam"},
{"title": "Ķīnas efekts. Nedēļa finanšu pasaulē", "category": "Finanses", "body": "Finanšu pasaule ik dienu piedzīvo gan kāpumus, gan kritumus. Lai sniegtu lasītājiem ieskatu, kas notiek akciju tirgos, \"Delfi Bizness\" piedāvā nedēļas (11.09.-15.09.) notikumu apkopojumu. Franču miljardiera Bernāra Arno multinacionālais holdings \"Moët Hennessy Louis Vuitton\" (LVMH) pasaulē vislabāk pazīstams ar saviem luksusa apģērbu, smaržu un rotaslietu zīmoliem. Kaut arī tie saistās ar pasaules varenāko un slavenāko cilvēku maciņu biezumu, investori un eksperti uzskata, ka uzņēmuma panākumi tomēr lielā mērā ir atkarīgi no ķīniešu vidusslāņa pirktspējas. Igaunijas apģērbu mazumtirgotājs \"Baltika\", kas pārstāv zīmolus \"Monton\" un \" Ivo Nikkolo \", pēc 2000. gadu sākumā piedzīvotās straujās izaugsmes pēdējo 16 gadu laikā ir piedzīvojis nepārtrauktu lejupslīdi.  Ar šiem un citiem notikumiem iespējams iepazīties apskatā.", "link": "https://www.delfi.lv/bizness/37293360/bankas_un_finanses/55946748/kinas-efekts-nedela-finansu-pasaule"},
{"title": "Kredītņēmējiem nozīmīgās Euribor likmes aug", "category": "Finanses", "body": "Latvijas kredītņēmējiem nozīmīgais sešu mēnešu  Euribor  turpina palielināties, pagājušās nedēļas pēdējās dienās pārkāpjot 4% robežu, liecina jaunākie dati. Jāatgādina, ka ceturtdien, 14. septembrī,  Eiropas Centrālā banka  (ECB) kārtējo reizi paaugstināja eiro bāzes likmes par 0,25%, kas ietekmē arī Euribor likmes. Saskaņā ar ECB paziņojumu no 20. septembra galvenā refinansēšanas operāciju procentu likme būs 4,50%, aizdevumu iespējas uz nakti procentu likme 4,75% un noguldījumu iespējas uz nakti procentu likme būs 4,00%. Reaģējot uz šo lēmumu, ceturtdien sešu mēnešu Euribor likme palielinājās līdz 4,04%, savukārt piektdien likme sasniedza 4,055%. Palielinās arī pārējo termiņu Euribor. Trīs mēnešu Euribor piektdien sasniedzis 3,878%, bet viena gada Euribor likme sasniegusi 4,169%. \"SEB bankas\" Finanšu tirgus pārvaldes vadītājs Andris Lāriņš uzsver, ka likmes aug, jo ECB lēmums daļai tirgus dalībnieku bija pārsteigums. Pirms sapulces diezgan populārs bija arī viedoklis, ka ECB septembrī izvēlēsies iepauzēt. ECB sanāksmes, kurās tiek pieņemti lēmumi par izmaiņām trīs galvenajās procentu likmēs, notiek aptuveni reizi sešās nedēļās. Vairākus gadus bāzes procentu likmes turējās negatīvā zonā, bet 2022. gada jūlijā ECB pirmo reizi 11 gadu laikā paaugstināja procentu likmes virs 0% līmeņa. Septembrī sekoja straujākais procentu likmju paaugstinājums ECB vēsturē – par 75 bāzes punktiem vienas sanāksmes laikā. Kopš ECB izveidošanas tikai divas reizes eiro procentu likmes vienā reizē tikušas paaugstinātas par 50 punktiem, 1999. gada aprīlī un 2000. gada jūnijā (populārākais paaugstinājuma solis vēsturiski ir bijis 25 punkti). ECB tik strauji pērn sāka celt likmes, reaģējot uz straujo cenu pieaugumu, jo centrālās bankas uzdevums ir nodrošināt cenu stabilitāti. Ja cenas tautsaimniecībā aug pārāk strauji, ECB sāk rīkoties un ar sev rīcībā esošajiem instrumentiem cenšas bremzēt inflāciju. Tās mērķis ir 2% inflācija.", "link": "https://www.delfi.lv/bizness/37293360/bankas_un_finanses/55950432/kreditnemejiem-nozimigas-euribor-likmes-aug"},
{"title": "'Nākotnes kapitāls': Portfeļa izmaiņas uz 2023. gada trīsdesmit septīto nedēļu", "category": "Finanses", "body": "2021. gadā Konstantīns Kuzikovs sāka investēt 50 eiro nedēļā. Mērķis ir desmit gadu laikā sasniegt kapitāla vērtību 36 000 eiro. Sākot no 2022. gada janvāra, Raivis Vilūns ir sācis investēt ienesīgākos, bet arī riskantākos finanšu instrumentos. Kā veicas gan Konstantīna, gan Raivja portfelim, jūs varat uzzināt šajā rakstā, bet par abu investoru plāniem un stratēģijām var uzzināt raidījumā \"Nākotnes kapitāls\". Pagājušajā nedēļā \"SEB Roboinvestora\" portfelī visi aktīvi bija ar pozitīvu ienesīgumu. Atsevišķi jāatzīmē Eiropas akciju ETF, kura ienesīgums beidzot arī kļuva pozitīvs. Taču, kamēr ETF rezultāti gāja uz augšu, \" SEB  Active Fonda\" ienesīgums tomēr nokrita no +0,73% līdz +0,33%. Kopumā situācija ar Kuzikova portfeļa akcijām ir šāda: Iepriekšējā nedēļā 10 akcijas no 15 turpināja rādīt vērtības pieaugumu, bet 5 akciju vērtība nokrita. Lielākie vērtību ieguvēji iepriekšējā nedēļā bija \" Disney \" (+0,26%) un \"JPMorgan Chase & Co\" (+0,27%). Pagājušajā nedēļā lielākais vērtības kritums bija \"VISA\" (-0,17%) un \"NY Times\" (-0,29%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Iepriekšējā nedēļā ieguldīju Latvijas krājobligācijās, šonedēļ atkal atgriežos pie akcijām. No piecām akcijām, kurās investīcijas nepārsniedza 300 eiro, šonedēļ investēšu \" McDonald's \" akcijās, jo \"Interactive Brokers\" platformas ekspertu apkopotā informācija liecina par to, ka šo akciju cena var izaugt no 278 līdz 295, kamēr \" Apple \" un \" Google \" akcijas izaugs tikai par 2-3 dolāriem, bet \" Microsoft \" un \"Coca-Cola\" akcijām tiek prognozēts kritums. Ar šo pirkumu ieguldījumi \"McDonald's\" akcijās pārsniegs 300 eiro, un man atliek fokusēties tikai uz četrām citu uzņēmumu akcijām. Līdzīgi kā Konstantīns turpina fokusēties uz līdzvērtīgas summas ieguldīšanu ārzemju akcijās, es turpinu izlīdzināt savu Baltijas portfeli, ieguldot akcijās, kurās līdz šim ir mazākas naudas summas.", "link": "https://www.delfi.lv/bizness/37293360/bankas_un_finanses/55950902/nakotnes-kapitals-portfela-izmainas-uz-2023-gada-trisdesmit-septito-nedelu"},
{"title": "Kredītmaksājumi turpinās kāpt - ECB atkal paaugstina procentu likmes", "category": "Finanses", "body": "Eiropas Centrālā banka  (ECB) ceturtdien atkal paaugstināja trīs galvenās procentu likmes par 25 bāzes punktiem. Tādējādi galveno refinansēšanas operāciju procentu likme pieaugs līdz 4,5%, aizdevumu iespējas uz nakti procentu likme pieaugs līdz 4,75%, savukārt noguldījumu iespējas procentu likme pieaugs līdz 4%. Likmes paaugstinātas jau desmito reizi pēc kārtas. Jaunās procentu likmes stāsies spēkā no 20. septembra. Paziņojumā presei ECB norāda, ka tās padomes lēmums atspoguļo jaunākās inflācijas prognozes un datus par ekonomikas attīstību. ECB speciālisti sagaida, ka šogad eirozonas vidējā inflācija būs 5,6%, 2024. gadā - 3,2% un 2025. gadā - 2,1%. Prognozes šim un nākamajam gadam palielinātas uz augšu enerģijas cenu pieauguma dēļ. \"Pamatojoties uz pašreizējo novērtējumu, ECB Padome uzskata, ka galvenās ECB procentu likmes ir sasniegušas līmeni, kas, saglabājoties pietiekami ilgi, būtiski veicinās inflācijas atgriešanos pie mērķa savlaicīgi,\" norādīts paziņojumā presei. Jau vēstīts, ka augstās inflācijas ierobežošanai ECB būtiski palielinājusi savas procentu likmes, lai tādējādi inflācija atgrieztos pie tās mērķa rādītāja 2%.", "link": "https://www.delfi.lv/bizness/37293360/bankas_un_finanses/55943976/kreditmaksajumi-turpinas-kapt-ecb-atkal-paaugstina-procentu-likmes"},
{"title": "Krievijā 'iestrēdzis' milzīgs rietumvalstu uzņēmumiem piederošu līdzekļu apjoms", "category": "Finanses", "body": "Saskaņā ar Kijivas Ekonomikas augstskolas apkopotajiem datiem Krievijai \"nedraudzīgo\" Rietumvalstu (ASV, Apvienotās Karalistes un visu ES dalībvalstu) uzņēmumu grupu peļņa 2022. gadā sasniedza 18 miljardus ASV dolāru, bet bruto ieņēmumi sasniedza 199 miljardus ASV dolāru. Turklāt šie skaitļi varētu būt vēl lielāki, ņemot vērā, ka lielie starptautiskie uzņēmumi savus finanšu rādītājus atklāj reizi gadā un ne visi savus datus jau publicējuši. ASV uzņēmumi Krievijā guvuši lielāko peļņu 4,9 miljardu ASV dolāru apmērā. Tam seko Vācijas, Austrijas un Šveices uzņēmumi ar attiecīgi 2,4 miljardiem, 1,9 miljardiem un 1 miljardu ASV dolāru. Pagājušajā gadā Krievija ieviesa dividenžu izmaksu aizliegumu uzņēmumiem no \"nedraudzīgām\" valstīm. Lai gan šādus darījumus izņēmuma apstākļos var ļaut veikt, dividenžu izmaksu veikšanai ir izsniegtas vien dažas atļaujas. Krievijas amatpersonām vēl ir jāizveido \"skaidra stratēģija, kā rīkoties ar iesaldētajiem aktīviem\", uzsver Kārnegi Krievijas Eirāzijas centra zinātniece Aleksandra Prokopenko. \"Tomēr, ņemot vērā ārvalstu uzņēmumu spēcīgo vēlmi atgūt dividendes, Krievija, iespējams, apsvērs iespēju šo situāciju izmantot kā līdzekli, lai, piemēram, mudinātu rietumu varas iestādes atsaldēt Krievijas aktīvus,\" viņa uzsvērusi. Saskaņā ar pētījuma datiem, starp \"nedraudzīgo\" valstu uzņēmumiem, kas joprojām aktīvi darbojas Krievijā un publicējuši savus gada pārskatus, lielākā peļņa 2022. gadā bijusi Austrijas bankai \"Raiffeisen\" – 2 miljardi dolāru. \"Delfi Bizness\" jau gada sākumā rakstīja, ka  banka izpelnījusies pārmetumus saistībā ar darbību Krievijā , turklāt darbības turpināšana Krievijā piesaistījusi arī Eiropas Centrālās bankas uzmanību. ASV uzņēmumu grupas \"Philip Morris\" un \" PepsiCo \" nopelnījušas attiecīgi 775 miljonus un 718 miljonus ASV dolāru. Zviedrijas kravas automašīnu ražotāja \" Scania \" peļņa Krievijā 2022. gadā bija 621 miljons ASV dolāru. \"Philip Morris\" atteicās sniegt komentārus, bet \"PepsiCo\" un \"Scania\" neatbildēja uz medija nosūtītajiem lūgumiem komentēt uzņēmuma darbību Krievijā un izskanējušās ziņas par ierobežojumiem. Daudzi ārvalstu uzņēmumi pēdējā laikā ir mēģinājuši pārdot savus Krievijas meitasuzņēmumus, taču tas nav viegli, jo jebkuram darījumam ir nepieciešams valsts amatpersonu apstiprinājums. Galu galā uzņēmumus nākas pārdot ievērojami lētāk par tirgus vērtību. Pēdējās dienās \" British American Tobacco \" un Zviedrijas kravas automašīnu ražotājs \" Volvo \" ir paziņojuši, ka savus valstī esošos īpašumus nodos vietējiem īpašniekiem.", "link": "https://www.delfi.lv/bizness/37293360/bankas_un_finanses/55951312/krievija-iestredzis-milzigs-rietumvalstu-uznemumiem-piederosu-lidzeklu-apjoms"},
{"title": "Izsolīs 'Baltic International Bank' piederošus zelta stieņus", "category": "Finanses", "body": "Izsolēs ar augšupejošu soli piedāvās iegādāties likvidējamajai \" Baltic International Bank \" piederošos zelta stieņus, liecina paziņojums oficiālajā izdevumā \"Latvijas Vēstnesis\". Izsolēs bankas likvidators Olavs Cers piedāvās iegādāties zelta stieņus, kas sadalīti divās lotēs - katrā pa 10 kilogramiem. Izsolēs zelta stieņu sākumcena būs aktuālā zelta biržas cena 16.oktobrī. Izsoles notiks 16. oktobrī plkst.11 un 12. Jau vēstīts, ka Ekonomisko lietu tiesa 2023.gada marta beigās apmierināja Latvijas Bankas iesniegto \"Baltic International Bank\" likvidācijas pieteikumu. Banka ir atzīta par likvidējamu no 2023.gada 24.marta. Finanšu un kapitāla tirgus komisija (FKTK), kas kopš šā gada ir pievienota Latvijas Bankai, 2022.gada 12.decembrī atzina \"Baltic International Bank\" par tādu finanšu iestādi, kas ir nonākusi vai, iespējams, nonāks finanšu grūtībās, un nolēma neveikt \"Baltic International Bank\" noregulējumu, proti, neīstenot pasākumus bankas darbības stabilizēšanai. Pēc FKTK skaidrotā, \"Baltic International Bank\" darbības stratēģija neatbilda bankas iespējām un nebija īstenojama, tāpēc banka ilgstoši nenodrošināja pelnītspējīgu biznesa modeli. Tāpat bankai bija nopietni iekšējās pārvaldības trūkumi, tostarp noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā. 2022.gadā \"Baltic International Bank\", pēc neauditētajiem datiem, strādāja ar zaudējumiem 26,773 miljonu eiro apmērā, kas ir 5,3 reizes vairāk nekā 2021.gadā. Bankas aktīvi 2022.gada 31.decembrī bija 139,051 miljona eiro apmērā, kas ir par 33,8% jeb 71,12 miljoniem eiro mazāk nekā 2021.gada beigās. Bankas lielākie akcionāri ir Valērijs Belokoņs (38,13%) un Vilorijs Belokoņs (21,3%).", "link": "https://www.delfi.lv/bizness/37293360/bankas_un_finanses/55952494/izsolis-baltic-international-bank-piederosus-zelta-stienus"},
{"title": "Kas notur Eiropas luksusa preču uzņēmumu 'LVMH' vērtīgāko kompāniju augšgalā", "category": "Finanses", "body": "Franču miljardiera Bernāra Arno multinacionālais holdings \"Moët Hennessy Louis Vuitton\" (LVMH) pasaulē vislabāk pazīstams ar saviem luksusa apģērbu, smaržu un rotaslietu zīmoliem. Kaut arī tie saistās ar pasaules varenāko un slavenāko cilvēku maciņu biezumu, investori un eksperti uzskata, ka uzņēmuma panākumi tomēr lielā mērā ir atkarīgi no ķīniešu vidusslāņa pirktspējas. Nesen gan LVMH zaudējis vērtīgākās Eiropas kompānijas statusu, ko veicināja  Āzijas  lielvalsts ekonomikas buksēšana. Lai gan pasaules ekonomikā nevalda milzu krīze, aizvien vairāk valstu saskaras ar problēmām, ko izraisa inflācija, procentu likmju kāpumi, enerģētikas jautājumi un citi pandēmijas, kara un klimata pārmaiņu izraisīti procesi.  No līdera līdz slimniekam. Vācijas ekonomikas nedienas. Tas neizbēgami ietekmē arī iedzīvotāju, sevišķi vidusslāņa, vēlmi un spēju tērēt naudu par precēm, kuras tiem nemaz tik ļoti nevajag, proti, luksusa precēm. Labākais piemērs tam ir “Moët Hennessy  Louis Vuitton ” (LVMH), kas vislielāko peļņu gūst, tirgojot dārgo zīmolu produkciju. Tiesa, tas aptver arī dažādus citus uzņēmumus. Franču miljardieris Bernārs Arno regulāri tiek minēts starp bagātākajiem pasaules cilvēkiem, un ar viņu turībā pēdējos gados mērojas tikai  Īlons Masks  un  Džefs Bezoss . Viņš arī regulāri ir vienīgais neamerikānis pasaules “TOP 10” bagātnieku sarakstos. Tas lielā mērā noticis, pateicoties LVMH.", "link": "https://www.delfi.lv/bizness/37293360/bankas_un_finanses/55942090/kas-notur-eiropas-luksusa-precu-uznemumu-lvmh-vertigako-kompaniju-augsgala"},
{"title": "Priekšā būs grūts darbs. 'PayPal' uzmanības centrā Baltija", "category": "Finanses", "body": "Lai gan \"PayPal\" joprojām ir dominējošais mobilo maksājumu pakalpojumu sniedzējs, konkurenti min uz papēžiem, tādēļ jādomā par to, kā uzlabot sniegtos pakalpojumus klientiem un ieviest ko jaunu.  Lai cīnītos ar problēmām, septembra beigās uzņēmuma vadītāja amatā stāsies Alekss Kriss, kuram ir pieredze digitālo un finanšu pakalpojumu jomā. Tomēr, kā iepriekš norādījuši analītiķi, viņam priekšā būs grūts darbs gan sīvās konkurences, gan sarežģīto tirgus apstākļu dēļ. Uzņēmumam šobrīd ir nepieciešami jauni tirgi un klienti, lai pierādītu investoriem, ka tā biznesa modelis var strādāt. Kā sarunā ar \" Delfi Bizness \" uzsver \"PayPal\" Centrāleiropas un Austrumeiropas vadītājs Efī Dahans, viņa fokusā šobrīd ir tieši Baltija.", "link": "https://www.delfi.lv/bizness/37293360/bankas_un_finanses/55939672/prieksa-bus-gruts-darbs-paypal-uzmanibas-centra-baltija"},
{"title": "Top jauns nodokļu maksātāju reitings. Kā savu vērtējumu uzlabot, skaidro VID", "category": "Finanses", "body": "No 2024. gada ikvienam uzņēmumam Latvijā tiks piešķirts savs nodokļu maksātāja reitings. Reitinga vērtējums atspoguļos uzņēmuma nodokļu saistību izpildes disciplīnu, informē  Valsts ieņēmumu dienests  ( VID ). Nodokļu maksātāja reitings atšķirīgā detalizācijas pakāpē būs pieejams gan pašam uzņēmējam VID elektroniskās deklarēšanas sistēmā (EDS), gan publiski – VID Publiskojamo datu bāzē. Nodokļu maksātāja reitingam būs informatīvs raksturs, tas palīdzēs nodokļu maksātājam novērtēt savus nodokļu maksāšanas ieradumus no VID skata punkta, vienlaikus tas būs kā ceļa karte, kas sniegs atbalstu nodokļu maksāšanas disciplīnas sekmēšanai. Jau laikā līdz 2024. gada 1. janvārim, kad jaunais nodokļu maksātāju reitings tiks publiskots, un jo īpaši pēc tam, VID aicina uzņēmējus sekot saviem nodokļu maksāšanas ieradumiem. VID ir apkopojis praktiskus ieteikumus uzņēmējiem nodokļu maksātāja reitinga uzlabošanai. 1. Laicīga problēmu risināšana, neļaujot tām samilzt. Labam reitingam ir būtiski laikus un pilnībā deklarēt un nomaksāt nodokļus. Tomēr ikviens uzņēmējs var saskarties ar grūtībām laikus veikt visus maksājumus. Šādos gadījumos ir svarīgi vērsties VID un kopīgi meklēt risinājumu, neļaujot veidoties nekontrolētam nodokļu parādam, kas negatīvi ietekmēs reitingu. Praktiskie soļi: 2. Būt par uzticamu darba devēju. Nodokļu maksātāja reitingu ietekmēs arī uzņēmuma spēja būt uzticamam darba devējam – tādam, kas darbiniekus nodarbina tiesiski un laikus un pilnībā maksā par viņiem algas nodokļus, tā garantējot saviem darbiniekiem arī sociālo aizsardzību. 3. Pazīt sava uzņēmuma amatpersonas. Vērtējot uzņēmumu, ir svarīga ne tikai paša uzņēmuma, bet arī tā amatpersonu un pilnvaroto personu reputācija. Tāpēc uzņēmuma amatpersonu un pilnvaroto personu izvēles procesam ir jāpievērš īpaša uzmanība. 4. Pazīt savu darījumu partneri. Ikviens uzņēmums ir daļa no plašāka sadarbības partneru tīkla un kopā ar tiem veido un ietekmē Latvijas uzņēmējdarbības vidi. Tāpēc nodokļu maksātāju reitingam būtiska ir arī apņēmība sadarboties tikai ar tādiem darījumu partneriem Latvijā un Eiropas Savienībā, kuriem ir laba reputācija. Kādi rādītāji tiks izmantoti reitinga noteikšanai? Reitings raksturos uzņēmuma nodokļu saistību izpildi un tā noteikšanai tiks vērtēti: Reitinga kopējais novērtējums Papildus pašam uzņēmējam pieejamai detalizētai nodokļu reitinga informācijai EDS, VID tīmekļvietnē būs pieejama reitinga publiskā daļa – uzņēmuma reitinga kopējais novērtējums. Publisks nodokļu maksātāju reitinga kopējais novērtējums, kas sniegs VID redzējumu par uzņēmuma nodokļu saistību izpildes līmeni, atvieglos uzziņu par uzņēmuma nodokļu saistību izpildi tā sadarbības partneriem, klientiem un citiem interesentiem. Reitinga kopējam novērtējumam ir paredzēts lietot 5 klases, kas izteiktas burtos: A – uzņēmums ar labu nodokļu samaksas disciplīnu un bez būtiskiem riskiem attiecībā uz nodokļu saistību izpildi; B – uzņēmums, kam ir nodokļu saistību izpildes riski kādā no jomām – reģistrācija, deklarāciju iesniegšana, deklarēto datu pilnīgums, deklarēto nodokļu samaksa – un kam būtu jāuzlabo nodokļu saistību izpildi raksturojošie rādītāji; C – uzņēmums, kurš pārkāpumu dēļ ir izslēgts no VID PVN maksātāju reģistra vai VID ir lēmis apturēt tā saimniecisko darbību; N – neaktīvs nodokļu maksātājs, jo pēc VID rīcībā esošajiem datiem neveic aktīvu saimniecisko darbību; J – pēdējo sešu mēnešu laikā reģistrēts uzņēmums.", "link": "https://www.delfi.lv/bizness/37293360/bankas_un_finanses/55950622/top-jauns-nodoklu-maksataju-reitings-ka-savu-vertejumu-uzlabot-skaidro-vid"},
{"title": "Akciju cenas lēkā, bet naftas cenas pieaug līdz gada augstākajam līmenim", "category": "Finanses", "body": "Ņujorkas biržas elektroniskajā tirdzniecībā WTI markas jēlnaftas cena pieauga par 3,6% līdz 93,68 ASV dolāriem par barelu. Tas notika pēc ASV jēlnaftas rezervju negaidītas samazināšanās. Volstrītas  indeksi tirdzniecības sesijas sākumā pieauga, bet noslēdza sesiju ar izmaiņām dažādos virzienos. Eiropas biržu indeksi kritās. \"Fonā ir daudz tendenču, kas rada grūtu vidi investoriem - no augošām procentlikmēm līdz augošām naftas cenām, un ir pieaugusi ASV dolāra vērtība,\" sacīja \"Cresset Capital Management\" galvenais investīciju pārzinis Džeks Ablins. ASV dolāra vērtība pieauga, jo augstāks ASV obligāciju ienesīgums padarīja ASV valūtu par pievilcīgāku investīciju avotu, pastiprinot spiedienu uz eiro un britu mārciņu. ASV dolāra vērtība arī sasniedza 11 mēnešu augstāko līmeni pret Japānas jenu. ASV biržu indekss \"Dow Jones Industrial Average\" trešdien kritās par 0,2% līdz 33 550,27 punktiem, indekss \"Standard & Poor's 500\" pieauga par mazāk nekā 0,1% līdz 4274,51 punktam, savukārt indekss \" Nasdaq  Composite\" palielinājās par 0,2% līdz 13 092,85 punktiem. Londonas biržas indekss FTSE 100 trešdien kritās par 0,4% līdz 7593,22 punktiem, Frankfurtes biržas indekss  DAX  saruka par 0,3% līdz 15 217,45 punktiem, bet Parīzes biržas indekss CAC 40 samazinājās par mazāk nekā 0,1% līdz 7071,79 punktiem. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 3,6% līdz 93,68 ASV dolāriem par barelu. \"Brent\" markas jēlnaftas cena Londonas biržā palielinājās par 2,8% līdz 96,55 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 2,5% līdz 39,30 eiro par megavatstundu. Eiro vērtība pret ASV dolāru trešdien kritās no 1,0572 līdz 1,0502 dolāriem par eiro, britu mārciņas vērtība pret ASV dolāru saruka no 1,2158 līdz 1,2134 dolāriem par mārciņu, bet ASV dolāra vērtība pret Japānas jenu palielinājās no 149,07 līdz 149,64 jenām par dolāru. Eiro vērtība pret britu mārciņu kritās no 86,95 līdz 86,54 pensiem par eiro.", "link": "https://www.delfi.lv/bizness/37293360/bankas_un_finanses/55981204/akciju-cenas-leka-bet-naftas-cenas-pieaug-lidz-gada-augstakajam-limenim"},
{"title": "Amatu atstās 'Luminor Bank' valdes priekšsēdētājs Peters Boseks", "category": "Finanses", "body": "Nākamā gada vidū amatu atstās \" Luminor Bank \" valdes priekšsēdētājs Peters Boseks, informēja bankas sabiedrisko attiecību vadītāja Inese Kronberga. Boseks 2024. gada 30. jūnijā atstās amatu, lai atgrieztos Austrijā un kļūtu par jauno valdes priekšsēdētāju \"Erste Group Bank AG\", kas ir viens no lielākajiem finanšu pakalpojumu sniedzējiem Centrāleiropā un Austrumeiropā. Boseka vadībā \"Luminor\" ir veiksmīgi paaugstināta efektivitāte, rentabilitāte, veikti uzlabojumi klientu pieredzē un stiprināta risku pārvaldība, kas ir pamatelementi organizācijas stratēģijā, lai kļūtu par vadošo banku Baltijā, stāstīja Kronberga. \"Luminor\" padomes priekšsēdētājs  Nils Melngailis  izsaka pateicību Peteram par visu, ko viņš ir sasniedzis savā pilnvaru laikā, un pauž prieku, ka Boseks ir piekritis palikt amatā līdz nākamajam gadam, cieši sadarbojoties ar padomi un vadot valdi, lai nodrošinātu vienmērīgu pārejas procesu, kamēr tiks izlemts par viņa mata pēcteci. Boseks pats lepojas ar to, ko paveicis kopš pievienošanās \"Luminor\", un skaidro, ka lēmums atgriezties Vīnē un \"Erste Group\" neesot bijis viegls, bet viņš zinot, ka atstās \"Luminor\" \"labās rokās un ar lielām nākotnes perspektīvām\". Kā ziņots, \"Luminor Bank\" peļņa pērn sasniegusi 124,7 miljonus eiro, kas ir par 66,9% vairāk nekā 2021.gadā, aģentūru LETA informēja bankas pārstāvji. Bankā skaidro, ka peļņas pieaugumu galvenokārt veicināja efektivitātes paaugstināšana un neto procentu ienākumu pieaugums paaugstināta \" Euribor \" ietekmē. Jau vēstīts, ka 2017.gada oktobrī  Baltijas  valstīs darbu sāka \" Nordea  Bank\" un  DNB  apvienotā banka \"Luminor Bank\", savukārt 2019.gada janvāra sākumā tika pabeigta Baltijas valstīs strādājošo \"Luminor Bank\" pārrobežu apvienošana, bankai turpinot darbību ar centrālo biroju Igaunijā un filiālēm Latvijā un Lietuvā. Bankas stratēģiskais investors ir  ASV  investīciju kompānija \"Blackstone\". Pēc aktīvu apmēra \"Luminor Bank\" filiāle Latvijā ir ceturtā lielāka banka Latvijā.", "link": "https://www.delfi.lv/bizness/37293360/bankas_un_finanses/55999028/amatu-atstas-luminor-bank-valdes-priekssedetajs-peters-boseks"},
{"title": "Palīdzot 'atmaskot negodīgu darbinieku', zaudē gandrīz 30 tūkstošus eiro", "category": "Finanses", "body": "Finanšu nozares asociācijas  apkopotie dati ir nežēlīgi – Latvijas četru lielāko banku klientiem, pašiem apstiprinot maksājumus, šogad astoņos mēnešos izkrāpti gandrīz septiņi miljoni eiro. Populārākie krāpšanas veidi ir investīciju krāpšana un telefonkrāpšana. Un, lai gan iedzīvotāji aizvien biežāk spēj atpazīt krāpnieku zvanus un stāstus, viltvārži mēdz izdomāt jaunus scenārijus, lai izmantotu cilvēku uzticību negodīgos nolūkos, brīdina  SEB  bankas Drošības pārvaldes vadītājs Mārcis Pelcis. Viņš norāda, ka Latvijas iedzīvotājiem arvien veiksmīgāk izdodas atpazīt krāpniekus, kuri piedāvā \"unikālas investīciju iespējas\" vai draud ar sodiem vai konta bloķēšanu, izliekoties par bankas, policijas vai kādas organizācijas drošības dienesta darbiniekiem. Tomēr gadās tādas situācijas, ko arī bankā, gatavojot dažādus izglītojošus materiālus klientiem, pat nevar iedomāties. Lūk, viens no šādiem gadījumiem. Lienei (vārds mainīts) piezvanīja it kā bankas darbinieks un informēja, ka viņas Smart-ID dati ir zināmi trešajai personai – citam bankas darbiniekam, kurš tos ļaunprātīgi izmanto. Zvanītājs palūdza Lieni palīdzēt atmaskot negodīgo kolēģi. Liene piekrita, un saruna turpinājās lietotnē \" Telegram \". \"Telegram\" ar sievieti sazinājās arī it kā  Valsts policijas  pārstāvis. Sarunas laikā Liene ne tikai atklāja zvanītājiem savus privātos datus un paroles, bet arī atļāva attālinātu piekļuvi savam datoram. Viltus bankas un policijas pārstāvji, protams, sūtīja Lienei dažādus dokumentus un apstiprinājumus, lai pārliecinātu par situācijas nopietnību. \"Atmaskojot negodīgu darbinieku\", Liene gan veica dažādus naudas pārskatījumus, gan arī piekrita it kā savas kredītvēstures pārbaudei, kas beidzās ar to, ka uz viņas vārda tika paņemti vairāki kredīti. Savukārt, lai pasargātu gan savus, gan aizņemtos naudas līdzekļus no \"negodīgā bankas darbinieka\", zvanītāji pārliecināja Lieni izņemt skaidru naudu bankomātā un nodot to apdrošināšanas brokerim, ko Liene arī izdarīja. Zvanītāji nemitīgi stāstīja, ka tas viss notiek, lai varētu atmaskot negodīgo darbinieku, un brīdināja, ka darbības ir jāveic slepeni un nevienam citam bankas pārstāvim par šo nav jāziņo. Solīja arī, ka pēc tam kliente saņems atpakaļ gan atjaunotus bankas pieejas datus, gan visu savu naudu. Tikai atdodot svešām personām gandrīz 30 tūkstošus eiro, Liene saprata, ka kļuvusi par ļoti viltīgu un bezkaunīgu krāpnieku upuri. Šobrīd ar lietu strādā īstā Valsts policija, bet, vai Lienei izdosies atgūt zaudēto naudu vai kaut tās daļu, šobrīd grūti pateikt, atzīst Pelcis. \"Saistībā ar šo gadījumu gribētos pabrīdināt visu banku klientus – neviena banka nekādā gadījumā neiesaistītu savus klientus jebkādās iekšējās pārbaudēs un noteikti nelūgtu veikt darījumus, kas būtu saistīti ar naudas pārskatījumiem vai naudas izņemšanu bankomātā. Ja ar jums sazinās it kā bankas darbinieks ar nesaprotamu vai neierastu lūgumu, nekautrējieties pārtraukt sarunu un patstāvīgi sazinieties ar savu banku, lai precizētu jautājumu,\" uzsver SEB bankas Drošības pārvaldes vadītājs. Tāpat viņš norāda, ka bankas un Valsts policija nesazinās ar iedzīvotajiem \"Telegram\" lietotnē.", "link": "https://www.delfi.lv/bizness/37293360/bankas_un_finanses/55981986/palidzot-atmaskot-negodigu-darbinieku-zaude-gandriz-30-tukstosus-eiro"},
{"title": "Vai tuvā nākotnē roboti prezentēs uzņēmuma finanšu datus un atbildēs investoriem?", "category": "Finanses", "body": "Mākslīgā intelekta sistēmas aizvien aktīvāk ielaužas dažādās sadzīves jomās. Drīzumā roboti arī varētu pārstāvēt biržā tirgotos uzņēmumus, investoriem prezentējot finanšu datus un nākotnes plānus.  Eksperti un analītiķi norāda – lai gan uzņēmumu pārstāvji prezentācijās ir ļoti uzmanīgi, lai nepateiktu ko lieku, cilvēku klātbūtne investoriem arvien ir svarīga. Lai gan uzņēmumiem, kotējot akcijas biržā, paveras durvis uz dažādām iespējām, vienlaikus tas rada arī riskus. Proti, uzņēmuma vērtība lielā mērā ir atkarīga no investoru noskaņojuma, un dažkārt emocijas var ievērojami ietekmēt akciju cenu. Piemēram, pērn, kad Īlons Masks tikko iegādājās platformu \"X\" (tolaik vēl \"Twitter\"), interneta jokdari izmantoja haosu, kas pirmajās nedēļās valdīja sociālajā medijā, lai izveidotu viltus kontus, kas imitēja lielu globālo, biržā tirgoto uzņēmumu profilus, un, izplatot nepatiesus paziņojumus, ievērojami iesita pa kabatu šiem uzņēmumiem. Tādēļ nav brīnums, ka, prezentējot investoriem jaunākos finanšu datus, uzņēmumu vadītāji, izsakot katru vārdu, ir ļoti uzmanīgi.  Nesen tapis pētījums, kas salīdzina, ko, prezentējot ceturkšņa, pusgada vai gada finanšu rezultātus, saka uzņēmumu vadītāji, un kādu informāciju paredz mākslīgā intelekta valodas modeļi.", "link": "https://www.delfi.lv/bizness/37293360/bankas_un_finanses/55974802/vai-tuva-nakotne-roboti-prezentes-uznemuma-finansu-datus-un-atbildes-investoriem"},
{"title": "Bankās saistībā ar ES sankcijām pret Krieviju un Baltkrieviju iesaldēti vairāki desmiti miljoni eiro", "category": "Finanses", "body": "Latvijas finanšu tirgus dalībnieki ir identificējuši sešas fiziskās personas, kuras ir tieši pakļautas sankcijām, un 35 juridiskas personas, kuras nav tieši iekļautas sankciju sarakstos, bet konstatētas sankcionēto personu īpašumtiesības vai kontrole šajās juridiskajās personās, līdz ar to šo personu līdzekļi un vērtspapīri ir iesaldēti. Latvijas Bankā norādīja, ka attiecīgos datus finanšu iestādes sniegušas atbilstoši līdz 22. septembra dienas beigām veiktajam izvērtējumam. Jau vēstīts, ka šogad jūlija vidū Latvijas finanšu iestādēs saistībā ar ES noteiktajām sankcijām pret Krieviju un Baltkrieviju bija iesaldēti apmēram 73 miljoni eiro. Latvijas finanšu tirgus dalībnieki tobrīd bija identificējuši sešas fiziskās personas, kuras ir tieši pakļautas sankcijām, un 34 juridiskas personas, kuras nav tieši iekļautas sankciju sarakstos, bet konstatētas sankcionēto personu īpašumtiesības vai kontrole šajās juridiskajās personās.", "link": "https://www.delfi.lv/bizness/37293360/bankas_un_finanses/55983460/bankas-saistiba-ar-es-sankcijam-pret-krieviju-un-baltkrieviju-iesaldeti-vairaki-desmiti-miljoni-eiro"},
{"title": "Akciju cenas pasaules biržās pieaug, naftas cenas krītas", "category": "Finanses", "body": "Akciju cenas Volstrītā septembrī bija krasai samazinājušās, valdot bažām, ka paaugstinātu enerģijas cenu dēļ saglabāsies augstas procentlikmes Eiropā un ASV. \"Brent\" markas jēlnaftas cena Londonas biržā tirdzniecības sesijas gaitā sasniedza 97,69 ASV dolārus par barelu, kas ir augstākā cena kopš pērnā novembra, bet noslēdza tirdzniecības sesiju ar kritumu. WTI markas jēlnaftas cena Ņujorkas biržā sasniedza 95,03 dolārus par barelu, kas ir augstākais līmenis kopš 2022.gada augusta, bet noslēdza tirdzniecības sesiju ar kritumu. Jēlnaftas cenas iepriekšējās dienās bija augušas, vakdot bažām par piedāvājumu pēc tam, kad Saūda Arābija un Krievija pagarināja ieguves apjomu samazinājumus līdz gada beigām, un pieaugot pieprasījumam svarigākajās naftas patēriņa valstīs, tostarp ASV un Ķīnā. ASV biržu indekss \"Dow Jones Industrial Average\" ceturtdien pieauga par 0,4% līdz 33 666,34 punktiem, indekss \"Standard & Poor's 500\" kāpa par 0,6% līdz 4299,70 punktiem, savukārt indekss \" Nasdaq  Composite\" palielinājās par 0,8% līdz 13 201,28 punktiem. Londonas biržas indekss FTSE 100 ceturtdien pieauga par 0,1% līdz 7601,85 punktiem, Frankfurtes biržas indekss  DAX  kāpa par 0,7% līdz 15 323,50 punktiem, bet Parīzes biržas indekss CAC 40 palielinājās par 0,6% līdz 7116,24 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 2,1% līdz 91,71 ASV dolāram par barelu. \"Brent\" markas jēlnaftas cena Londonas biržā samazinājās par 1,2% līdz 95,38 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 1,1% līdz 39,74 eiro par megavatstundu. Eiro vērtība pret ASV dolāru ceturtdien pieauga no 1,0502 līdz 1,0570 dolāriem par eiro, britu mārciņas vērtība pret ASV dolāru kāpa no 1,2134 līdz 1,2203 dolāriem par mārciņu, bet ASV dolāra vērtība pret Japānas jenu samazinājās no 149,64 līdz 149,28 jenām par dolāru. Eiro vērtība pret britu mārciņu pieauga no 86,54 līdz 86,59 pensiem par eiro.", "link": "https://www.delfi.lv/bizness/37293360/bankas_un_finanses/55983550/akciju-cenas-pasaules-birzas-pieaug-naftas-cenas-kritas"},
{"title": "Cilvēks, kurš iemācīja Bafetam nopelnīt miljardus – ko no viņa vērts mācīties?", "category": "Finanses", "body": "Amerikāņu miljardieris  Vorens Bafets , visticamāk, ir pasaulē zināmākais investors, kura veiksmes stāstu labprāt atkārtotu ikviens.  Bet kā viņš tika pie šīs bagātības? Daudzi investori zina Bafeta ieteikumu – pirkt, kad akciju cenas ir zemas, bet pārdot, kad tās aug. To sauc par \"value investing\" jeb \"vērtības investēšanu\", kas nozīmē – pirkt uzņēmuma akcijas brīdī, kad, vienkāršoti sakot, to cena ir zem kompānijas kopējās vērtības, bet pārdot, kad tā pārsniedz šos ciparus.  Pats Bafets neapgalvo, ka šī ir viņa izgudrota stratēģija. Tieši otrādi, viņš intervijās atsaucas uz Lielbritānijā dzimušo, bet ASV dzīvojušo Bendžaminu Greiemu, kuru dēvē par \"value investing\" tēvu.", "link": "https://www.delfi.lv/bizness/37293360/bankas_un_finanses/55981330/cilveks-kurs-iemacija-bafetam-nopelnit-miljardus-ko-no-vina-verts-macities"},
{"title": "Lietuvas centrālās bankas pārstāvis: drīzumā ienāks jauna ārvalstu banka", "category": "Finanses", "body": "Lietuvas  tirgū drīzumā gaidāma jaunas ārvalstu bankas ienākšana, piektdien paziņoja Lietuvas centrālās bankas pārstāvis Luks Jakubonis. \"Tikai šogad mums ir bijušas atsevišķas tikšanās ar 21 dažādu banku no Eiropas un citām vietām. Ar dažām no šīm bankām, kā minēts, sarunas jau ir pavirzījušās un ceram, ka drīzumā būs labas ziņas,\" žurnālistiem teica Jakubonis, kurš vada Lietuvas Bankas Finanšu tirgus attīstības centru. Viņš piebilda, ka jaunas bankas ienākšana Lietuvas tirgū ir laika jautājums. Jakubonis neatklāja bankas, kura plāno ienākt Lietuvas tirgū, nosaukumu, tomēr uzsvēra, ka Lietuva ir interesanta nozīmīgiem un pazīstamiem Eiropas tirgus spēlētājiem, jo īpaši no Vācijas un Polijas. \"Konkrētas valstis es nevēlētos atklāt. Tās vēl nav uzņēmušās saistības par ienākšanu, tomēr mēs ceram uz tādām valstīm kā Vācija un Polija,\" klāstīja Jakubonis. Lietuvas Bankas valdes loceklis Simons Krēpšta teica, ka centrālās bankas pārstāvji pēdējā gada laikā ir tikušies ar apmēram 60 banku no Polijas, ASV, Vācijas, Lielbritānijas, Nīderlandes, Turcijas un Izraēlas pārstāvjiem. Jakubonis norādīja, ka bankas, kas apsver darbību Lietuvā meklē iespējas paplašināties visā Baltijas reģionā, \"sākot ar Lietuvu\". Viņš atzina, ka Rietumvalstu bankas ļoti izvērtē ģeopolitiskos riskus. Polijas prezidents Andžejs Duda vizītes Lietuvā laikā jūlijā teica, ka Lietuvas tirgū drīzumā ienāks jauni poļu banku sektora spēlētāji. Lietuvas Bankas valdes priekšsēdētājs Ģedimins Šimkus nesen ir uzaicinājis nepubliskotu Spānijas banku, kas esot viena no lielākajām Eiropā, sniegt savus pakalpojumus Lietuvā. Lietuvas Bankas dati liecina, ka bankas vai specializētās bankas licence Lietuvā pašlaik ir 13 bankām, kā arī darbojas sešu ārvalstu banku filiāles. Trīs bankas ar vislielāko tirgus daļu - SEB, \"Swedbank\" un \"Šiauliu bankas\" sadarbībā ar Lietuvas Bankas ekspertiem uzrauga Eiropas Centrālā banka.", "link": "https://www.delfi.lv/bizness/37293360/bankas_un_finanses/55986254/lietuvas-centralas-bankas-parstavis-drizuma-ienaks-jauna-arvalstu-banka"},
{"title": "Uzņēmumu konti pēdējos gados kļuvuši daudz pilnāki – kam izdevies uzkrāt visvairāk?", "category": "Finanses", "body": "Uzņēmēju rīcībā esošo līdzekļu apjoms pēdējos gados pieaudzis straujāk nekā mājsaimniecību uzkrājumi bankās, liecina  Latvijas Bankas  dati. Tas, savukārt, vedina domāt, ka viens no iemesliem inflācijas kāpumam varētu būt uzņēmumu vēlme gūt aizvien lielāku peļņu, uzkrājot savos kontos lielākus naudas līdzekļus, norāda \" Lursoft \". \"Lursoft\" pēta, kā pēdējo piecu gadu periodā mainījies uzņēmumu naudas līdzekļu apjoms kontos, analizējot datus gan pēc nozaru, gan arī kapitālu piederības. Pētījuma ietvaros analizēti bilances posteņa \"Nauda\" dati, kurā fiksēta situācija uz pārskata perioda beigu datumu, Latvijas uzņēmumiem, kuri publiskojuši finanšu pārskatus par attiecīgo gadu. Kopš 2018. gada, kad uzņēmumu kontos atradās 5,88 miljardi eiro, naudas daudzums ar katru gadu audzis, liecina \"Lursoft\" pētījuma dati. Pēdējo piecu gadu periodā uzņēmumu kontos esošās naudas apjoms palielinājies par 63,8%, savukārt straujākais pieaugums reģistrēts tieši 2020. gadā, kad kontā esošās naudas daudzums gada laikā audzis pat par 25,2%. Pērn uzņēmumu kontos uz finanšu pārskata perioda beigu datumu kopā bija 9,64 miljardi eiro. Vislielākais naudas līdzekļu apjoms fiksēts tieši 100% vietējā kapitāla uzņēmumu kontos, piedevām, vietējā kapitāla uzņēmumu līdzekļu kopējais apjoms kopš 2018. gada audzis visstraujāk, liecina \"Lursoft\" apkopotie dati. No kopējiem naudas līdzekļiem, kas 2022. gada izskaņā atradās uzņēmumu kontos, nepilnus 67% veido Latvijas kapitāla uzņēmumi, teju trešdaļu no šīs summas – valsts un pašvaldību kapitālsabiedrības (uzņēmumiem vismaz 50% pamatkapitāla ieguldījums ir valsts un/ vai pašvaldība). \"Lursoft\" izpētījis, ka valsts un pašvaldību kapitāla uzņēmumu kontos naudas līdzekļu apjoms kopš 2018. gada beigām dubultojies, 2022. pārskata gada beigās sasniedzot 1,99 miljardus eiro. Rēķinot naudas summas apjomu, kas vidēji atrodas katra uzņēmuma kontā, redzams, ka vietējā kapitāla uzņēmumiem naudas līdzekļi kontā, lai arī ik gadu palielinās, tomēr ir mazāki nekā ārvalstu vai arī jaukta kapitāla uzņēmumos. \"Lursoft\" izpētījis, ka 2018. gada beigās vietējā kapitāla uzņēmumiem vidējais naudas apjoms uz vienu uzņēmumu kontā sasniedza 37,05 tūkstošus eiro, savukārt pagājušā gada izskaņā tie bija jau 67,61 tūkstoši eiro, kas ir pieaugums par 82,46%. Tikmēr uzņēmumu, kas 100% apmērā pieder ārvalstniekiem, kontos naudas līdzekļu apjoms ir 4 reizes lielāks. \"Lursoft\" dati rāda, ka šo uzņēmumu kontos 2022. gada beigās bija vidēji 295,13 tūkstoši eiro. Kopš 2018. gada beigām vidējās naudas summas apjoms šo uzņēmumu kontos dubultojies. Būtiski lielāks naudas līdzekļu apjoms atrodams arī to uzņēmumu kontos, kuru kapitāldaļu turētāju vidū vienlaikus ir gan Latvijas pārstāvji, gan arī ārvalstnieki, rāda \"Lursoft\" pētījuma dati. Analizējot datus par naudas līdzekļiem dažādās nozarēs, redzams, ka 2022. gada beigās visvairāk līdzekļu kontos bija vairumtirdzniecības nozares uzņēmumiem. Jāņem gan vērā, ka uzņēmumu skaita ziņā tā ir trešā lielākā nozare. \"Lursoft\" aprēķinājis, ka 2022. gada izskaņā vairumtirdzniecības nozares uzņēmumu kontos atradās 1,24 miljardi eiro. Kopš 2018. gada naudas apjoms vairumtirdzniecības uzņēmumu kontos palielinājies par 41,69%. Rēķinot pēc vidējā naudas apjoma, kas atrodas uzņēmumu kontos, vairumtirdzniecībai priekšā izvirzās vairākas citas nozares. \"Lursoft\" izpētījis, ka vislielākie naudas līdzekļi kontos, rēķinot uz vienu uzņēmumu, ir azartspēļu un derību nozarē. 2022. gada beigās azartspēļu uzņēmumu kontos bija 89,99 miljoni eiro, kas, rēķinot uz vienu uzņēmumu, ir vidēji 4,3 miljoni eiro. Kopējais naudas apjoms azartspēļu uzņēmumu kontos kopš 2018. gada sarucis par 10,75%. Vēl lielāks naudas līdzekļu apjoma kritums uzņēmumu kontos apskatītajā periodā bijis ar ieguves rūpniecību saistīto palīgdarbību nozarē (-44,67%), farmaceitisko pamatvielu un farmaceitisko preparātu ražošanas jomā (-33,78%), kā arī uzņēmumiem, kas nodarbojas ar automobiļu, piekabju un puspiekabju ražošanu (-15,76%). Otrs lielākais naudas apjoms kontā, rēķinot uz vienu uzņēmumu, 2022. gada beigās reģistrēts gaisa transporta nozarē strādājošajiem uzņēmumiem. \"Lursoft\" aprēķini rāda, šīs nozares uzņēmumu kontos pagājušajā gada izskaņā bija vidēji 1,48 miljoni eiro. Analizējot datus par kopējo naudas summu gaisa transporta uzņēmumu kontos, redzams, ka tās apjoms kopš 2018. gada palielinājies par 185,61%. Pēc naudas apjoma pieauguma uzņēmumu kontos gaisa transporta sfēra ierindojas starp TOP 10 nozarēm. Straujākais naudas līdzekļu pieauguma apjoms gan reģistrēts uzņēmumiem, kas nodarbojas ar citu transportlīdzekļu ražošanu. Kopš 2018. gada naudas apjoms šīs nozares uzņēmumu kontos audzis par 607,87%, 2022. gada beigās sasniedzot 40,76 miljonus eiro. Otrs straujākais naudas līdzekļu pieaugums kontos uz perioda beigām uzņēmumiem, kas darbojas koksnes, koka un korķa izstrādājumu, izņemot mēbeles, jomā. Lursoft pētījuma dati rāda, ka nozarē reģistrēti vairāk nekā 1660 uzņēmumi, to kopējais naudas apjoms kontos sasniedza jau 620,30 miljonus eiro. Kopš 2018. gada šīs nozares uzņēmumu naudas apjoms kontos audzis par 448,41%. Kamēr azartspēļu un gaisa transporta nozarēs naudas līdzekļu apjoms kontā, rēķinot vidēji uz vienu uzņēmumu, pārsniedz 1 miljonu eiro, ir nozares, kurās šis apjoms nesasniedz pat 10 tūkstošus eiro. Tāda ir, piemēram, pārējo individuālo pakalpojumu sniegšana, kas aptver teju 3 tūkstošus uzņēmumu. \"Lursoft\" aprēķinājis, ka vidējā naudas summa šīs nozares uzņēmumu kontos ir nepilni 8 tūkstoši eiro. Nedaudz vairāk par 11 tūkstošiem eiro ir vidējā summa, kas atrodama datoru, individuālās lietošanas priekšmetu un mājsaimniecības piederumu remonta uzņēmumu kontos, savukārt juridisko un grāmatvedības pakalpojumu uzņēmumiem vidējais naudas apjoms kontā 2022. gada beigās bija 17,22 tūkstoši eiro.", "link": "https://www.delfi.lv/bizness/37293360/bankas_un_finanses/55983528/uznemumu-konti-pedejos-gados-kluvusi-daudz-pilnaki-kam-izdevies-uzkrat-visvairak"},
{"title": "No nākamā gada par 20% paredzēts celt azartspēļu nodokļa likmi", "category": "Finanses", "body": "No nākamā gada par 20% paredzēts celt azartspēļu nodokļa likmi, liecina  Finanšu ministrijas  (FM) sagatavotie un saskaņošanai iesniegtie grozījumi likumā \"Par izložu un azartspēļu nodevu un nodokli\". Likumprojekts paredz no 2024. gada paaugstināt azartspēļu nodokļa likmi azartspēļu automātiem no 5172 eiro līdz 6204 eiro par katra azartspēļu automāta katru spēles vietu kalendārajā gadā jeb par 20%. Tāpat likumprojekts paredz no 2024. gada par 20% palielināt azartspēļu nodokļa likmi ruletei, kā arī kāršu un kauliņu spēlei - no 28 080 eiro līdz 33 696 eiro kalendārajā gadā par katru galdu. Likumprojekts paredz no 2024. gada par 20% paaugstināt arī azartspēļu nodokļa likmi interaktīvajām azartspēlēm, proti, azartspēļu nodokļa likmi interaktīvajām azartspēlēm paredzēts palielināt no 10% līdz 12% no šīs spēles organizēšanas ieņēmumiem. Ar azartspēļu nodokli apliekamais objekts ir azartspēļu organizētājs - kapitālsabiedrība, azartspēļu norises vieta un spēļu iekārtas. No katras iekārtotās vai uzstādītās azartspēļu tiešās norises vietas iekasējams nodoklis par katru kārtējo kalendāro gadu. Kopš 2020. gada 1. janvāra azartspēļu nodokļa likmes nav mainījušās, norāda FM. Ministrija arī skaidro, ka azartspēļu nozare ir saistīta ar īpaši augstu sociālo risku, tādēļ valstij ir nepieciešams veikt regulējošo funkciju, kas daļēji tiek īstenota ar azartspēļu nodevas un nodokļa palīdzību. Vienlaikus azartspēļu nodevai un nodoklim ir fiskālā funkcija, kuras uzdevums ir vismaz daļēji nodrošināt ieņēmumus azartspēļu iespējamo negatīvo seku mazināšanai. Pēc  Izložu un azartspēļu uzraudzības inspekcijas  datiem azartspēļu organizētāju ieņēmumi no interaktīvajām azartspēlēm 2021. gadā pieauga par 99,4%, bet 2022. gadā - par 126,7%, salīdzinot ar 2019. gadu. Tāpat FM atzīmē, ka Lietuvā azartspēļu nodoklis interaktīvajām azartspēlēm ir 20% apmērā no organizēšanas ieņēmumiem. Igaunijā azartspēļu nodoklis interaktīvajām azartspēlēm ir 5% apmērā no organizēšanas ieņēmumiem, bet Igaunijā plānots paaugstināt azartspēļu nodokļa likmi no 2024.gada līdz 6%, bet no 2026.gada - līdz 7% no organizēšanas ieņēmumiem.", "link": "https://www.delfi.lv/bizness/37293360/bankas_un_finanses/55984768/no-nakama-gada-par-20-paredzets-celt-azartspelu-nodokla-likmi"},
{"title": "Valsts budžeta deficīts šogad varētu būt 2,6% apmērā no IKP, prognozē Šteinbuka", "category": "Finanses", "body": "Valsts budžeta deficīts šogad Latvijā varētu būt 2,6% apmērā no iekšzemes kopprodukta (IKP), pirmdien intervijā TV3 raidījumam \"900 sekundes\" prognozēja  Fiskālās disciplīnas padomes  priekšsēdētāja  Inna Šteinbuka . Viņa norādīja, ka Latvijā budžeta deficīts nav augsts, tostarp šogad budžeta deficīts bija plānots virs 4% no IKP, taču, ņemot vērā pašreizējās tendences, budžeta deficīts varētu būt 2,6% apmērā no IKP. \"Apmēram tādā pašā līmenī budžeta deficīts tiek plānots arī nākamajam gadam, kas liecina, ka budžeta veidotāji tomēr grib īstenot piesardzīgu, fiskāli atbildīgu politiku,\" sacīja Šteinbuka. Viņa arī atzīmēja, ka, ņemot vērā straujo patēriņa cenu kāpumu, ir būtiski auguši nodokļu ieņēmumi, proti, nodokļu ieņēmumu faktiskā izpilde ir lielāka, nekā bija plānots. \"Tas vieš cerību, ka arī nākamajā gadā nodokļu ieņēmumi būs zolīdā līmenī un nodrošinās iespēju valdībai finansēt definētā prioritātes, kas ir drošība, veselība un izglītība,\" sacīja Šteinbuka. Tāpat viņa norādīja, ka nav īpaši optimistiska par situāciju Latvijas ekonomikā nākamā gada pirmajā pusgadā, jo vēl turpināsies šogad vērojamās tendences, proti, pirktspējas kritums, kā arī samazinājums eksportā. \"Tas viss nevar uzreiz atgriezties uz pareizā ceļa,\" piebilda Šteinbuka. Vienlaikus viņa atzīmēja, ka situācija varētu uzlaboties nākamā gada otrajā pusgadā, jo, ņemot vērā, ka algas šobrīd aug straujāk nekā cenas, ir zināmas cerības par pirktspējas atjaunošanos, kā arī, pieaugot pasaules un eirozonas ekonomikai, var cerēt, ka atjaunosies pieprasījums pēc Latvijas precēm. Jau vēstīts, ka savukārt  Latvijas Banka  šogad septembra prognozēs budžeta deficītu 2023.gadam prognozē 3,3% apmērā no IKP, nākamgad - 3% apmērā no IKP, bet 2025.gadā - 1,7% apmērā no IKP.", "link": "https://www.delfi.lv/bizness/37293360/bankas_un_finanses/55989804/valsts-budzeta-deficits-sogad-varetu-but-2-6-apmera-no-ikp-prognoze-steinbuka"},
{"title": "Ierosina likumu procentu likmju samazināšanai; bankas draud pārtraukt kreditēšanu, ziņo raidījums", "category": "Finanses", "body": "Finanšu ministrijai  uzdotais uzdevums izstrādāt likumu, kas piespiestu bankas samazināt procentu likmes uz pusi, izsaucis kredītiestāžu draudus pārtraukt kreditēšanu vispār, svētdien ziņo  TV3  raidījums \"Nekā personīga\". Mēģinot apkarot ļoti augsto inflāciju,  Eiropas Centrālā banka  jau ilgstoši palielina starpbanku procentu likmi, kas vairākus gadus bija nulle un pat negatīvs skaitlis, un patlaban starpbanku likme EURIBOR sasniedz jau 4%. EURIBOR palielināšana ne tikai kavē jaunu kredītu ņemšanu, bet ietekmē arī iepriekš izsniegtos kredītus. Saskaņā ar  Finanšu nozares asociācijas  apkopotajiem datiem straujš procentu maksājuma apjoma pieaugums klientiem esot retums un lielākajai daļai kredītņēmēju pieaugums nepārsniedz 100 eiro. Savukārt tiem, kam pieaugums ir liels, bankas piedāvā restrukturēt aizdevumu. Tomēr iedzīvotāji sūdzas, ka banku pieprasītās komisijas par līguma grozījumiem ir lielākas nekā ieguvums no tiem. EURIBOR pieaugums ievērojami palielina banku ienākumus un arī peļņu. Visticamāk, jau nākamgad to apliks ar uzņēmumu ienākuma nodokli, kas valsts budžetā ienesīs papildu 140 miljonus eiro. Taču kredītņēmēji no tā savos maciņos nekādu labumu neredzēs, tāpēc politiķi nolēmuši bankas piespiest samazināt procentu likmes, kas Latvijā ir vienas no augstākajām Eiropā. Banku aizdevumu likmju piedāvājumu sagatavo pati banka un iesniedz saskaņošanai Frankfurtē.  Latvijas Bankas  prezidents Mārtiņš Kazāks, kurš ir arī Eiropas Centrālās bankas padomes loceklis, apgalvo, ka riska komponentes aprēķins nav uzspiests no regulatora puses un tā ir pašu banku politika. Latvijas Bankas Monetārās politikas pārvaldes vadītājs Uldis Rutkaste raidījumā pieļāva, ka bankas pašas nevēlas uzņemties risku. \"Risks, kas ir komercbanku bilancēs, ir starp zemākajiem visā Eiropas Savienībā. Banku klientu maksātspēja cauri visām krīzēm ir bijusi ļoti laba, nav pasliktinājusies, bet bankas šos kredītus ceno tā, it kā šie klienti būtu ļoti riskanti,\" pauda Rutkaste. Tomēr bankas politiķu pēkšņo spiedienu samazināt likmes sauc par populismu, kas iet pret Eiropas Centrālās bankas politiku. To ieskatā neko jaunu nav jāievieš, jo kredītiestādēm jau ir instrumenti, lai palīdzētu saviem klientiem. Saeimas  Budžeta un finanšu komisija vēlas izlēmīgāku rīcību. Tāpēc tā šonedēļ uzdeva Finanšu ministrijai izstrādāt jaunu likumu, ar kuru uz diviem gadiem banku procentu likmes samazinātu uz pusi. Finanšu nozares asociācijas vecākais juridiskais padomnieks  Edgars Pastars  norādīja, ka bankas varētu iet šādu \"riskantu soli\", tomēr tajā tiek saskatīts vairāk negatīvu ilgtermiņa seku. Tomēr līdzīgu soli jau spērusi  Polija , kur aizdevumiem četrus mēnešus gadā nebūs jāmaksā procentu likmes. Citur vienošanās ar bankām notikušas labprātīgi, piemēram, Grieķijā kredītiestādes labprātīgi savas likmes samazinājušas par 0,2%. Latvijas situācijā tik mazs samazinājums gan neatstātu jūtamu ietekmi. Kazāka ieskatā banku rīcība līdz šim ir bijusi samērā negribīga, samērā kūtra, līdz ar to, viņaprāt, administratīvi risinājumi būtu ļoti adekvāti. Tomēr Pastars uzsver, ka patlaban sarunās valdot populisms un paaugstināti toņi nevis konstruktīva sadarbība. Ja Saeima nolems piespiedu kārtā regulēt banku kredītu cenas, tad Finanšu asociācija brīdina, ka daļa kredītiestāžu pārtrauks izsniegt jaunus aizdevumus, bet dažas var nolemt tirgu pamest vispār. Rutkaste uzskata, ka šādi draudi nav jāuztver nopietni. Šonedēļ pēc Ministru kabineta rīkojuma izveidota darba grupa, kas piedāvās savu risinājumu, kā palīdzēt hipotekāro kredītu ņēmējiem. Valdošais noskaņojums liecina, ka Saeimas Budžeta komisijas vadītāja Jāņa Reira (JV) vadībā Saeimā topošajam radikālajam risinājumam plaša atbalsta nebūs. Taču tas var mainīties, jo eksperti neizslēdz, ka šoziem stagnācija var pāraugt recesijā. Tādā gadījumā pieaugs arī sabiedrības spiediens. Kā ziņots, Saeimas Budžeta un finanšu (nodokļu) komisija trešdien aicināja Finanšu ministriju (FM) kopā ar darba grupu līdz nākamajai otrdienai, 3.oktobrim, sagatavot likumprojektu hipotekāro kredītu ņēmēju aizsardzībai, komisijas sēdē paziņoja tās vadītājs Reirs. Komisijas vadītāja ieskatā labākais risinājums būtu atsevišķs likums ar dažiem pantiem nevis, piemēram, grozījumi Patērētāju tiesību aizsardzības likumā vai Kredītiestāžu likumā. Šādu risinājumu atbalstīja arī FM un Saeimas Juridiskais birojs.", "link": "https://www.delfi.lv/bizness/37293360/bankas_un_finanses/55989274/ierosina-likumu-procentu-likmju-samazinasanai-bankas-draud-partraukt-kreditesanu-zino-raidijums"},
{"title": "Roboti un teju simts gadus veci investīciju padomi. Nedēļa finanšu pasaulē", "category": "Finanses", "body": "Amerikāņu miljardieris  Vorens Bafets , visticamāk, ir pasaulē zināmākais investors, kura veiksmes stāstu labprāt atkārtotu ikviens. Bet kā viņš kļuva bagāts? Izrādās, ka viņš sekoja padomiem, ko formulēja pirms diviem gadsimtiem dzimušais ASV finansists Bendžamina Greiems. Viņu dēvē par \"value investing\" tēvu un pat šodien Bafets un citi zvēr, ka pirms teju simts gadiem formulētās atziņas, par saprātīgu, mērķtiecīgu ieguldīšanu uzņēmumos, kuru vērtību tirgus nav aptvēris, jāzina arī šodien. Jaunas ieguldīšanas iespējas. Nākotnē, iespējams roboti gan informēs investorus par finanšu datiem, gan paši arī investēs. Par šo un vēl citiem jaunumiem lasi šajā apskatā.", "link": "https://www.delfi.lv/bizness/37293360/bankas_un_finanses/55984366/roboti-un-teju-simts-gadus-veci-investiciju-padomi-nedela-finansu-pasaule"},
{"title": "'Nākotnes kapitāls': Portfeļa izmaiņas uz 2023. gada trīsdesmit devīto nedēļu", "category": "Finanses", "body": "Interesanti, ka neskatoties uz to ka \"S&P 500\" indekss parādīja kritumu, kā arī Ķīnas ekonomika cīnās ar lēnu izaugsmi, gan ASV, gan Āzijas ETF \"jūtas\" labi. Vislielākais kritums tika novērots Eiropas ETF un \" SEB  Active fondā 80 F\". Kas nedēļas laikā notika finanšu tirgos, Jūs varat izlasīt Raivja Viluna apskatā:  Roboti un teju simts gadus veci investīciju padomi. Nedēļa finanšu pasaulē . Kopīga situācija ar Kuzikova portfeļa akcijām ir šāda: Iepriekšēja nedēļā 8 no 15 akcijām parādīja pozitīvu izaugsmi. Starp lielākiem \"uzvarētājiem\" bija \" Google \" ar +0,07% un \" Shell \" ar +0,05%, taču lielākie zaudētāji bija \"Procter & Gamble\" ar -0,22% un \"NextEra Energy\" ar -0,93%. Tik liels nedēļas vērtības kritums Kuzikova portfelī nav novērots par šiem diviem gadiem. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Vienlaikus, visu kriptovalūtu vērtība ir pakāpusies un tāpēc portfelis uzrāda labāku rezultātu. Iepriekšējā nedēļā ieguldīju Latvijas krājobligācijās. Šonedēļ ieguldīšu \"Google\" akcijās, lai palielinātu investīcijās šajās akcijās līdz 300 eiro, jo tieši ap šādu summu es investēju visās citas akcijās. Jāpērk, kad tirgi krīt. Pie šādas stratēģijas pieturēšos arī šajā nedēļā un iegādāšos Baltijas akcijas.", "link": "https://www.delfi.lv/bizness/37293360/bankas_un_finanses/55990438/nakotnes-kapitals-portfela-izmainas-uz-2023-gada-trisdesmit-devito-nedelu"},
{"title": "Akciju cenas mainās dažādos virzienos Volstrītā, bet krītas Eiropas biržās", "category": "Finanses", "body": "ASV Kongress sestdienas vakarā pieņēma likumu par pagaidu finansējumu, kas dod iespēju valdībai turpināt darbu vēl 45 dienas. \"Šis pasākums nozīmē, ka valdība darbosies līdz 17.novembrim, nodrošinot palīdzību dabas katastrofu gadījumos, bet nenodrošinot papildu finansējumu Ukrainai vai robežapsardzībai,\" piezīmē klientiem rakstīja tirdzniecības platformas OANDA analītiķis Edvards Moja. Volstrītas  indekss \"Dow Jones Industrial Average\" kritās, indekss \"Standard & Poor's 500\" tikpat kā nemainījās, bet indekss \" Nasdaq  Composite\" pieauga. Eiropas biržu indeksi turpināja kristies, augošām naftas cenām atkal uzkurinot bažas par inflāciju un slāpējot cerības, ka centrālās bankas drīz varētu sākt samazināt procentlikmes. ASV biržu indekss \"Dow Jones Industrial Average\" pirmdien kritās par 0,2% līdz 33 433,35 punktiem, indekss \"Standard & Poor's 500\" pieauga par mazāk nekā 0,1% līdz 4288,39 punktiem, savukārt indekss \"Nasdaq Composite\" palielinājās par 0,7% līdz 13 307,77 punktiem. Londonas biržas indekss FTSE 100 pirmdien kritās par 1,3% līdz 7510,72 punktiem, Frankfurtes biržas indekss  DAX  saruka par 0,9% līdz 15 247,21 punktam, bet Parīzes biržas indekss CAC 40 samazinājās par 0,9% līdz 7068,16 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 2,2% līdz 88,82 ASV dolāriem par barelu. \"Brent\" markas jēlnaftas cena Londonas biržā samazinājās par 1,6% līdz 90,71 dolāram par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 6,0% līdz 39,34 eiro par megavatstundu. Eiro vērtība pret ASV dolāru pirmdien kritās no 1,0573 līdz 1,0484 dolāriem par eiro, britu mārciņas vērtība pret ASV dolāru saruka no 1,2199 līdz 1,2094 dolāriem par mārciņu, bet ASV dolāra vērtība pret Japānas jenu palielinājās no 149,37 līdz 149,84 jenām par dolāru. Eiro vērtība pret britu mārciņu praktiski nemainījās un bija 86,66 pensi par eiro.", "link": "https://www.delfi.lv/bizness/37293360/bankas_un_finanses/55992844/akciju-cenas-mainas-dazados-virzienos-volstrita-bet-kritas-eiropas-birzas"},
{"title": "'Eleving Group' uzsāk publisko piedāvājumu obligācijām ar 13% kupona likmi", "category": "Finanses", "body": "Latvijā dibinātā finanšu tehnoloģiju grupa \" Eleving Group \" ir uzsākusi publisko obligāciju piedāvājumu Baltijas valstīs. Ka informē uzņēmumā, līdz 20. oktobrim ikviens var parakstīties uz jaunajām obligācijām ar fiksētu gada procentu likmi 13% apmērā. Jaunās obligācijas tiek piedāvātas gan privātajiem, gan profesionālajiem jeb institucionālajiem investoriem. Pieteikšanās uz obligāciju iegādi būs spēkā līdz šā gada 20. oktobrim, un saskaņā ar obligāciju emisijas prospektu, kopējais emisijas apjoms sākotnēji ir ierobežots līdz 75 milj. eiro. Tas nozīmē, ka iegādei kopumā būs pieejamas 750 000 parāda vērtspapīra vienības ar nominālvērtību 100 eiro apmērā. Lai kļūtu par jauno obligāciju turētāju, investoram ir jāveic investīcija vismaz 1000 eiro apmērā, proti, jāiegādājas vismaz 10 obligācijas. Obligāciju dzēšanas termiņš ir 2028. gada 31. oktobris, bet procentu izmaksa paredzēta reizi ceturksnī uz investora bankas kontu. Latvijā ikviens interesents \"Eleving Group\" obligācijām var pieteikties, izmantojot \" Swedbank \",  SEB , \" Citadele  Banka\", \" Luminor \", \" Signet Bank \" un \" BluOr Bank \" investīciju platformas vai brokeru pakalpojumus. “Mēs ar gandarījumu piedāvājam plašākai sabiedrībai iespēju investēt \"Eleving Group\" obligācijās un kļūt par daļu no mūsu turpmākās izaugsmes. Šī obligāciju emisija ir kā turpinājums veiksmīgi aizvadītajam pirmajam pusgadam, kurā sasniedzām lieliskus rezultātus galvenajos biznesa indikatoros, proti, EBITDA rādītājs sasniedza 36,1 milj. eiro līmeni, kamēr ieņēmumos uzrādījām 90,6 milj. eiro, bet neto pelņa pirms valūtas maiņas darījumiem sasniedza 13,6 milj. eiro,\" saka Eleving Group izpilddirektors Modests Sudņus, piebilstot, ka arī grupas neto portfelis, salīdzinājumā ar iepriekšējo pārskata periodu, saglabājās stabils – 295 milj. eiro apmērā. Ņemot vērā ierobežoto obligāciju skaitu, palielinātas investoru intereses gadījumā, priekšroka tiks dota tiem, kuri ir uz tām pieteikušies pirmie. Jaunie parāda vērtspapīri tiks izvietoti \" Nasdaq Riga \" Baltijas regulētajā tirgū, kā arī Frankfurtes biržas regulētajā tirgū pēc 2023. gada 31. oktobra. Paralēli publiskajam piedāvājumam, līdz 13. oktobrim ilgs arī apmaiņas piedāvājums esošajiem \"Mogo\" AS 2021/2024 obligāciju turētājiem. Ikviens no esošajiem konkrēto obligāciju turētājiem var apmainīt savā rīcībā esošos parāda vērtspapīrus pret jaunajiem ar apmaiņas attiecību 1:10, proti, viena \"Mogo\" AS 2021/2024 obligācija var tikt apmainīta pret desmit jaunajām. Uzņēmumā skaidro, ka \"Eleving Group\", kas 2012. gadā tika dibināts ar \"Mogo Finance\" nosaukumu, šobrīd strādā 16 pasaules tirgos un trīs kontinentos, piedāvājot finanšu pakalpojumus mobilitātes un patēriņa segmentos. Grupas vēsturiskā klientu bāze pārsniedz 500 000 klientu visā pasaulē, kamēr kopējais izsniegto aizdevumu apjoms ir aptuveni 1,5 mljrd. eiro. Grupas galvenā misija ir apkalpot tās sabiedrības grupas, kas nav tradicionālo banku klienti un veicināt iekļaujošu ekonomiku ar inovatīviem, ērti lietotajiem un saprotamiem finanšu produktiem. Šā gada otrajā ceturksnī starptautiskā kredītreitingu aģentūra \"Fitch Eleving Group\" apstiprināja B- reitingu ar stabilu nākotnes perspektīvu.", "link": "https://www.delfi.lv/bizness/37293360/bankas_un_finanses/55989958/eleving-group-uzsak-publisko-piedavajumu-obligacijam-ar-13-kupona-likmi"},
{"title": "ECB amatpersona mazina cerības par likmju kritumu tuvākajā laikā", "category": "Finanses", "body": "Runas par iespējamo  Eiropas Centrālās bankas  (ECB) likmju samazināšanu ir pāragras, un būs grūti pārvarēt pēdējā posma izaicinājumus inflācijas samazināšanā, atsaucoties uz ECB priekšsēdētāja vietnieku Luisu De Gindosu, raksta \"Financial Times\". ECB šobrīd ar likmju celšanu cenšas apkarot straujo inflāciju. Centrālā banka kopš pērnā gada jūlija jau desmit reizes cēlusi likmes, noguldījumu iespēju uz nakti likmei sasniedzot 4%. Šobrīd inflācija tuvojas divu gadu zemākajam līmenim, tomēr De Gindoss atzinis, ka pēdējā laikā vērojamais naftas cenu kāpums līdz 10 mēnešu augstākajam līmenim samazina inflācijas samazināšanas pasākumu efektivitāti. \"Mēs virzāmies pretī 2% līmenim,\" viņš uzsvēris. \"Tas ir skaidrs. Tomēr mums ļoti cieši jāseko līdzi situācijai, un pēdējais posms nebūs viegls. Faktori, kas var apturēt virzību uz inflācijas samazināšanu, ir spēcīgi,\" viņš atzinis. Pašreiz pastāv vairāku faktoru kombinācija, kas var veicināt inflācijas pieaugumu vai turēt to salīdzinoši augstā līmenī – augstās naftas cenas, straujš algu pieaugums, vājāks eiro un salīdzinoši vārgs pieprasījums. Vairums ekonomistu šobrīd domā, ka eirozonas ekonomika trešajā ceturksnī, visticamāk, piedzīvos kritumu, atvēsinot arī cenas, tādēļ lielākā daļa neprognozē, ka ECB turpinās paaugstināt likmes. De Gindosa izteikumi liecina, ka ECB likmes vēl kādu laiku turēsies augstā līmenī, raksta \"Financial Times\". Izmaiņas monetārajā politikā inflāciju parasti pilnībā ietekmē tikai pēc vismaz gada, kas nozīmē, ka izteiktākais ECB pasākumu efekts varētu būt vēl priekšā. Tomēr, ja politikas īstenotā ietekme jau ir stājusies spēkā un inflācija joprojām turēsies augstā līmenī, bankai, iespējams, būs jāpieņem vēl lēmumi attiecībā uz likmēm. Jau ziņots, ka gada inflācija eirozonā septembrī samazinājusies līdz 4,3% salīdzinājumā ar 5,2% augustā, tādējādi reģistrēts zemākais līmenis kopš 2021.gada oktobra, liecina piektdien publiskotais Eiropas Savienības statistikas departamenta \"Eurostat\" ātrais novērtējums. Pēc šiem datiem, vislielākais kāpums salīdzinājumā ar 2022.gada septembri bijis pārtikas, alkoholisko dzērienu un tabakas izstrādājumu cenām, kas palielinājušās par 8,8% pēc augustā reģistrētā 9,7% pieauguma. Enerģijas cenas eirozonā septembrī salīdzinājumā ar šo mēnesi pērn samazinājušās par 4,7%, kas seko 3,3% kritumam iepriekšējā mēnesī. Ar enerģiju nesaistīto rūpniecības preču cenas septembrī bijušas par 4,2% augstākas nekā pirms gada pēc augustā fiksētā 4,7% kāpuma gada izteiksmē. Pakalpojumu cenas augustā 20 valstu veidotajā eirozonā bijušas par 4,7% lielākas nekā pirms gada. Augustā pakalpojumu cenām reģistrēts 5,5% kāpums.", "link": "https://www.delfi.lv/bizness/37293360/bankas_un_finanses/55990110/ecb-amatpersona-mazina-ceribas-par-likmju-kritumu-tuvakaja-laika"},
{"title": "Septembrī pieaudzis Krievijas naftas eksports uz Indiju", "category": "Finanses", "body": "\"Bloomberg\" ziņo, ka, salīdzinot ar augustu, pieaugums bija par 15%. Tirgus analīzes kompānija \"Kpler SAS\" vēsta, ka no Krievijas, kuras militārā iebrukuma Ukrainā dēļ ir samazinājušās iespējas realizēt naftu Rietumos, ievestais naftas apjoms pagājušajā mēnesī sasniedza 1,78 miljonus barelu dienā. Kompānijas analītiķis Viktors Katona uzskata, ka imports, visticamāk, saglabāsies spēcīgs arī atlikušajos gada mēnešos. Viņš sacīja, ka importam no Krievijas ir \"pietiekami daudz iespēju\", jo valstī noteiktais dīzeļdegvielas eksporta aizliegums nozīmē, ka vietējie naftas pārstrādes uzņēmumi samazinās ražošanas apjomus un vairāk jēlnaftas būs pieejams ārzemēm. Jāatgādina, ka  Krievija  21. septembrī, ieviesa aizliegumu benzīna un dīzeļdegvielas eksportam uz ārvalstīm. Lēmums tika pieņemts ar mērķi stabilizēt iekšzemes tirgus degvielas cenas. Augstākais punkts krievu naftas importā bija maijā, kad Indijā ieplūda 2,2 miljoni barelu dienā. Indija  galvenokārt pērk Urals marku, kas ir par 4 ASV dolāriem lētāka barelā nekā Brent. Tas to padara pievilcīgāku, salīdzinot ar piegādēm no Tuvajiem Austrumiem. Pieaugot Krievijas jēlnaftas pieejamībai, eksportētāji nākotnē var piedāvāt vēl lielākas atlaides, sacījis uzņēmuma analītiķis. Imports no Irākas, kas ir otra lielākā piegādātāja Indijai, septembrī pieauga par 9,4%, salīdzinot ar mēnesi iepriekš, līdz 934 000 barelu dienā, savukārt apjomi no  Saūda Arābijas  samazinājās par 41%.", "link": "https://www.delfi.lv/bizness/37293360/bankas_un_finanses/55993186/septembri-pieaudzis-krievijas-naftas-eksports-uz-indiju"},
{"title": "'DelfinGroup' piedāvā jaunas obligācijas 'Nasdaq First North' tirgū", "category": "Finanses", "body": "Latvijas fintech uzņēmums \"DelfinGrou otrdien, 3. oktobrī, uzsāk 15 miljonu eiro obligāciju kotāciju biržas \" Nasdaq Riga \" alternatīvajā tirgū \"First North\". Uzņēmums slēgtā piedāvājuma ietvaros piesaistīja plānotos līdzekļus viena mēneša laikā kopš obligāciju emisijas. Obligāciju kupona likme noteikta 9% + 3 mēnešu  Euribor . Vienas obligācijas nominālvērtība ir 1000 eiro, un to dzēšanas termiņš ir 2026. gada 25. februāris, ziņo uzņēmumā. \"\" DelfinGroup \" turpina uzņemto attīstības kursu, aktīvi izmantojot kapitāla tirgus piedāvātās iespējas un piedāvājot arvien jaunas investīciju iespējas. Esam gandarīti, ka investoru uzticība turpina augt, novērtējot uzņēmuma izaugsmes perspektīvas un izvēloties ieguldīt \"DelfinGroup\" obligācijās. Šī emisija vēlreiz apstiprina, ka uzņēmuma obligācijas ir pieprasītas ne tikai privāto, bet arī profesionālo investoru vidū, jo divas trešdaļas no parakstītajām obligācijām iegādājās institucionālie investori,\" komentē \"DelfinGroup\" finanšu direktors un valdes loceklis Aldis Umblejs. Uzņēmums stāsta, ka divas trešdaļas no obligāciju emisijas iegādājās ārvalstu investori, kas apliecina uzņēmuma pievilcību starptautiskā mērogā. \"Ārvalstu investoru aktivitāte ir labs signāls ne tikai mums, bet kopumā Baltijas obligāciju tirgum. Jāuzsver, ka obligāciju emisiju izdevās noslēgt viena mēneša laikā, piedaloties teju 50 investoriem,\" uzsver Umblejs. DelfinGroup obligāciju emisijas organizētājs bija  Signet Bank . \"Šī emisija ir vēl viens apliecinājums tam, ka \"DelfinGroup\" komandas sistemātisks un kvalitatīvs darbs ar investoriem, regulāri zvani, skaidri un saprotami finanšu pārskati un prezentācijas, nes augļus un padara finansējuma piesaisti daudz vienkāršāku un ātrāku,\" komentē \"Signet Bank Investment Banking\" pārvaldes vadītājs Edmunds Antufjevs. Šī ir jau desmitā obligāciju emisija kopš 2013. gada, un šajā periodā ar obligācijām piesaistīti vairāk nekā 60 miljoni eiro. Līdz ar jauno obligāciju kotēšanu šobrīd investoriem būs pieejamas trīs \"DelfinGroup\" obligāciju emisijas \"First North\" alternatīvajā tirgū. Kopumā Investoriem ir vairāki veidi, kā ieguldīt \"DelfinGroup\", tai skaitā veicot uzņēmuma akciju un obligāciju iegādes, kā arī P2P (peer-to-peer) investīcijas, sniedzot plašas investīciju izvēles iespējas atbilstoši investoru finanšu stratēģijām un mērķiem.", "link": "https://www.delfi.lv/bizness/37293360/bankas_un_finanses/55992886/delfingroup-piedava-jaunas-obligacijas-nasdaq-first-north-tirgu"},
{"title": "Apavu ražotājs 'Birkenstock' plāno Ņujorkas biržā piesaistīt 1,58 miljardus dolāru", "category": "Finanses", "body": "Vācijas apavu zīmols \"Birkenstock\" pirmdien ar akciju sākotnējo publisko piedāvājumu (IPO)  Ņujorkas  biržā varētu piesaistīt finansējumu līdz 1,58 miljardiem dolāru. Uzņēmums akcijas cenu gaidāmajam IPO noteicis 44-49 dolāru apmērā. Ņujorkas biržā \"Birkenstock\" plāno piedāvāt aptuveni 32,2 miljonus akciju, bet kompānijas tirgus vērtība varētu veidot līdz 9,2 miljardiem dolāru. Kā ziņots, \"Birkenstock\" Ņujorkas biržā iesniedzis pieteikumu akciju IPO īstenošanai. \"Birkenstock\" zīmols dibināts 1774.gadā, un uzņēmuma popularitātes pieaugumu veicinājusi Holivudas filma \"Barbie\" (\"Bārbija\"), kurā galvenā aktrise  Margo Robija  valkāja rozā \"Birkenstock\" apavus. 2021.gadā privātais investīciju uzņēmums \"L Catterton\" un Francijas luksusa zīmola magnāta Bernāra Arno fonds iegādājās \"Birkenstock\" vairākuma akcijas. Analītiķi lēš, ka šī darījuma summa veidoja aptuveni četrus miljardus eiro.", "link": "https://www.delfi.lv/bizness/37293360/bankas_un_finanses/55994406/apavu-razotajs-birkenstock-plano-nujorkas-birza-piesaistit-1-58-miljardus-dolaru"},
{"title": "Akciju cenas pasaules biržās krītas", "category": "Finanses", "body": "Visi trīs galvenie  Volstrītas  indeksi saruka par vairāk nekā 1% pēc tam, kad ASV Finanšu ministrijas 10 gadu obligāciju ienesīgums pieauga līdz līmenim, kas iepriekšējo reizi bija sasniegts 2007.gadā. Analītiķi saistīja obligāciju ienesīguma palielināšanos ar prāvu šo obligāciju emisiju un ar ASV Federālās rezervju sistēmas (FRS) amatpersonu izteikumiem, kas signalizēja, ka ASV centrālā banka varētu saglabāt procentlikmes augstā līmenī ilgāku laiku. Investori gaida ASV nodarbinātības datu publiskošanu, kas paredzēta piektdien. ASV dolāra vērtība pret Japānas jenu īslaicīgi pārsniedza 150 jenas par dolāru, kas notika pirmoreiz gada laikā, bet pēc tam ātri kritās. ASV biržu indekss \"Dow Jones Industrial Average\" otrdien kritās par 1,3% līdz 33 002,38 punktiem, indekss \"Standard & Poor's 500\" saruka par 1,4% līdz 4229,45 punktiem, savukārt indekss \" Nasdaq  Composite\" samazinājās par 1,9% līdz 13 059,47 punktiem. Londonas biržas indekss FTSE 100 otrdien kritās par 0,5% līdz 7470,16 punktiem, Frankfurtes biržas indekss  DAX  saruka par 1,1% līdz 15 085,21 punktam, bet Parīzes biržas indekss CAC 40 samazinājās par 1,0% līdz 6997,05 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 0,5% līdz 89,23 ASV dolāriem par barelu. \"Brent\" markas jēlnaftas cena Londonas biržā palielinājās par 0,2% līdz 90,92 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 6,0% līdz 36,99 eiro par megavatstundu. Eiro vērtība pret ASV dolāru otrdien kritās no 1,0477 līdz 1,0472 dolāriem par eiro, britu mārciņas vērtība pret ASV dolāru saruka no 1,2087 līdz 1,2081 dolāram par mārciņu, bet ASV dolāra vērtība pret Japānas jenu samazinājās no 149,86 līdz 148,85 jenām par dolāru. Eiro vērtība pret britu mārciņu kritās no 86,68 līdz 86,66 pensiem par eiro.", "link": "https://www.delfi.lv/bizness/37293360/bankas_un_finanses/55995638/akciju-cenas-pasaules-birzas-kritas"},
{"title": "Ekonomikas kuģis griežas uz labo pusi, bet vai pirms tā nedraud krīze?", "category": "Finanses", "body": "Baltijas akciju un investīciju tirgū liela nozīme ir mazajiem investoriem. Viņi, pretēji lielajām finanšu pārvaldnieku grupām, ir jutīgāki pret globālo ekonomiku, jo augstāka inflācija, lielākas dzīves izmaksas nozīmē, ka ik mēnesi maciņā paliek mazāk naudas ieguldījumiem.  Par to, kas sagaida investorus un gan vietējos, gan globālos tirgus, raidījumā \" Nākotnes kapitāls \" stāstīja \" SEB  bankas\" ekonomists Dainis Gašpuitis. \"Es teiktu, ka pusgads, pat gads būs diezgan stagnējošs,\" saka Gašpuitis, atbildot uz \"Nākotnes kapitāla\" jautājumu, vai tuvākajā laikā mazie investori un Baltijas ekonomika kopumā atgūsies no šokiem, kas pieredzēti pēdējā gadā. \"Ja mēs skatāmies uz investīcijām, mums jāskatās, kas notiek pasaulē. Šobrīd ASV ekonomika ir pietiekami stabila. Tur tiek sagaidīta šī \"mīkstā piezemēšanās\". Sarežģītāk ies eirozonā,\" komentē eksperts, norādot, ka lielākās problēmas Baltijas valstīs zīmējas tieši igauņiem.  Viņu ekonomiku lielā mērā ietekmē problēmas Skandināvijas valstīs , kur būvniecības sektors pieredz strauju kritumu. Latvijā un Lietuvā būs nosacīti labāk.", "link": "https://www.delfi.lv/bizness/37293360/bankas_un_finanses/55993318/ekonomikas-kugis-griezas-uz-labo-pusi-bet-vai-pirms-ta-nedraud-krize"},
{"title": "Biržā otrdien sāks 'Indexo' papildus akciju tirdzniecību", "category": "Finanses", "body": "Baltijas Oficiālajā sarakstā tiks iekļautas 210 000 \"Indexo\" akcijas ar nominālvērtību viens eiro. Pēc papildus akciju tirdzniecības sākšanas tirdzniecībai pieejamo akciju skaits būs 3 795 407. Jau ziņots, ka \"Indexo\" palielinājis pamatkapitālu par 210 000 eiro, teikts \"Indexo\" paziņojumā biržai \"Nasdaq Riga\". Realizējot personāla opciju konversiju, \"Indexo\" valde 2023.gada 31.augustā pieņēma lēmumu par \"Indexo\" pamatkapitāla palielināšanu par 210 000 eiro, emitējot jaunas 210 000 dematerializētas akcijas, ar katras akcijas nominālvērtību viens eiro. 2023.gada 8.septembrī komercreģistrs reģistrēja \"Indexo\" pamatkapitāla palielināšanu. Jaunās emitētās akcijas tiek sadalītas \"Indexo\" personāla opciju plāna dalībniekiem, proporcionāli tiem piederošo personāla opciju skaitam, saskaņā ar \"Indexo\" \"Personāla opciju programmu 2022\". Pēc pamatkapitāla palielināšanas kopējais \"Indexo\" pamatkapitāls ir 3 795 407 eiro. Jau vēstīts, ka \"Indexo\" zaudējumi šogad pirmajā pusgadā bija 1,4 miljoni eiro, kas ir 3,5 reizes vairāk nekā pagājušā gada attiecīgajā periodā. \"Indexo\" pagājušajā gadā strādāja ar auditētajiem zaudējumiem 1,271 miljona eiro apmērā pretstatā peļņai gadu iepriekš. \"Indexo\" izveidota 2017.gadā. Pēc \"Nasdaq Riga\" publicētās informācijas, \"Indexo\" lielākie akcionāri ir Henrikam Karmo piederošā SIA \"Perfect Match\" ar 8,44% un Siksnim piederošā SIA \"VSCAP\" ar 6,45%. Pārējiem akcionāriem pieder mazāk nekā 5% \"Indexo\" akciju katram. \"Indexo\" akcijas ir iekļautas \"Nasdaq Riga\" oficiālajā sarakstā.", "link": "https://www.delfi.lv/bizness/37293360/bankas_un_finanses/55934692/birza-otrdien-saks-indexo-papildus-akciju-tirdzniecibu"},
{"title": "Uzņēmumiem un mājsaimniecībām izsniegto kredītu atlikums vēsturiski zemākajā līmenī", "category": "Finanses", "body": "Uzņēmumiem (nefinanšu sabiedrībām) un mājsaimniecībām izsniegto kredītu atlikums Latvijā 2023. gada 2. ceturksnī bija vēsturiski zemā līmenī – 27,1% no IKP, liecina informācija jaunākajā  Latvijas Bankas  (LB) sagatavotajā \"Finanšu pieejamības pārskatā 2023\". Tas ir aptuveni trīs reizes mazāks apjoms nekā eirozonas valstīs vidēji. Kopš globālās finanšu krīzes kreditēšanas aktivitāte Latvijā ir sarukusi vairāk nekā trīskārt – vēl 2011. gadā izsniegto kredītu atlikums bija tuvu 90% no IKP. Lai gan sākotnēji pārmērīgu parādsaistību samazināšanās pēc globālās finanšu krīzes bija pamatota, vairāki faktori norāda, ka esošais kreditēšanas apjoms ir pārāk zems, norāda centrālās bankas eksperti. Kreditēšanas aktivitāte ir bijusi zema gan mājsaimniecību (galvenokārt mājokļu), gan arī uzņēmumu segmentā, teikts pārskatā. Lai gan lejupvērsta tendence kreditēšanas aktivitātē bijusi vērojama arī Lietuvā un Igaunijā, kredītu apjomu samazinājums tur ir bijis mērenāks nekā Latvijā. Kopš 2011. gada mājokļa kredītu atlikuma attiecība pret IKP Latvijā ir sarukusi par divām trešdaļām, bet Lietuvā un Igaunijā tikai par trešdaļu. Vēl nozīmīgāks kreditēšanas apjoma samazinājums bija vērojams uzņēmumu segmentā – Latvijā 2023. gada 2. ceturksnī nefinanšu sabiedrībām izsniegto kredītu atlikuma attiecība pret IKP bija tikai ceturtdaļa no 2011. gada līmeņa, savukārt Baltijas kaimiņvalstīs – aptuveni puse.", "link": "https://www.delfi.lv/bizness/37293360/bankas_un_finanses/55996000/uznemumiem-un-majsaimniecibam-izsniegto-kreditu-atlikums-vesturiski-zemakaja-limeni"},
{"title": "Pilnveido Ziemeļvalstu un Baltijas valstu naudas atmazgāšanas novēršanas sistēmu", "category": "Finanses", "body": "Tajā SVF eksperti novērtējuši projektā iesaistīto valstu – Dānijas, Igaunijas, Islandes, Latvijas, Lietuvas, Norvēģijas, Somijas un Zviedrijas – sasniegumus sistēmas pilnveidošanas jomā un snieguši savus ieteikumus turpmākajai rīcībai. Projekts tika uzsākts 2020. gada nogalē. Tā mērķis ir turpināt uzlabot sistēmas efektivitāti iesaistīto valstu un visa reģiona līmenī. Gan projektā izmantotās metodoloģijas, gan reģionālā tvēruma ziņā šis ir pirmais šāda veida SVF tehniskās palīdzības projekts NILLTPFN jomā. Īpaša uzmanība projektā pievērsta noziedzīgi iegūtu līdzekļu pārrobežu legalizācijas risku novērtēšanai ar mašīnmācīšanās tehnoloģiju palīdzību, NILLTPFN uzraudzības instrumentu efektivitātes analizēšanai, kā arī noziedzīgi iegūtu līdzekļu legalizācijas šoku kvantitatīvās ietekmes uz finanšu stabilitāti izpētei. Ziņojumā norādīts, ka turpmāka valstu NILLTPFN sistēmu pilnveidošanas pasākumu īstenošana ir reģiona prioritāte un ka saskaņotai rīcībai un inovatīviem risinājumiem ir būtiska nozīme jaunu finanšu integritātes risku apzināšanā. Projektā iesaistīto valstu atbildīgajām institūcijām ieteikts pastāvīgi monitorēt pārrobežu plūsmas, apmainoties ar reģionālajiem datiem par makro tendencēm un labāk identificējot valstis, kuras Ziemeļvalstu un Baltijas valstu reģionu varētu pakļaut noziedzīgi iegūtu līdzekļu legalizācijas riskiem. Lai veicinātu uz NILLTPF risku balstītu uzraudzību, ziņojumā izteikts aicinājums pastiprināt pārrobežu datu vākšanu un veikt papildu ieguldījumus pilnveidotajos datu analītiskajos instrumentos, kā arī īstenot saskaņotus uzraudzības pasākumus attiecībā uz augstākā riska kredītiestādēm. Papildus sniegts ieteikums turpināt analizēt finanšu integritātes pārkāpumu ietekmi uz finanšu stabilitāti, lai palielinātu finanšu sistēmas noturību pret noziedzīgi iegūtu līdzekļu legalizācijas šokiem. \" Latvijas Banka  pozitīvi vērtē šī SVF tehniskās palīdzības projekta laikā veikto analīzi un izstrādātos ieteikumus, kā arī iespēju mācīties no reģiona pieredzes un labākās prakses. Latvijā šie jautājumi bijuši sabiedrības, valdības un Latvijas Bankas uzmanības lokā jau vairāk nekā piecus gadus. Sadarbībā ar finanšu sektoru esam panākuši būtiskas pozitīvas pārmaiņas, taču tas nenozīmē, ka tagad varam dusēt uz lauriem,\" akcentē Latvijas Bankas Ģenerālsekretariāta vadītājs Andris Strazds. Turpinot rūpēties par Latvijas NILLTPFN sistēmas efektivitātes paaugstināšanu, plānots pilnveidot NILLTPF un sankciju pārkāpumu draudu novērtēšanu, pārrobežu maksājumu plūsmu un maksājumu bilances analīzē ieviešot SVF metodoloģiju, kā arī īstenot abus SVF ieteiktos pasākumus – pilnveidotas finanšu sektora risku novērtējuma metodoloģijas un klātienes pārbaužu metodoloģijas izstrādi.", "link": "https://www.delfi.lv/bizness/37293360/bankas_un_finanses/55911958/pilnveido-ziemelvalstu-un-baltijas-valstu-naudas-atmazgasanas-noversanas-sistemu"},
{"title": "Investīciju platforma 'Robinhood' atpērk savas 'kriptokaralim' agrāk piederējušās akcijas", "category": "Finanses", "body": "\"Robinhood\" piektdien paziņoja, ka ir iegādājies vairāk nekā 55 miljonus akciju, ko janvārī arestēja ASV Tieslietu ministrija. Virpulī, kas sekoja FTX sabrukumam, uz \"Robinhood\" akcijām pretendēja četras puses: FTX; Bankmens-Frīds; bankrotējušais kriptonaudas aizdevējs \"BlockFi\" un kāds individuāls FTX kreditors. Tomēr \"Robinhood\" atpirka šīs akcijas no ASV uzraugiem, kuru īpašumā tās nokļuva pēc to arestēšanas. \"Robinhood\" akcijas cena piektdien pieauga par vairāk nekā 3,5%. \"Mēs esam priecīgi, ka esam noslēguši šo akciju iegādi, un ceram īstenot mūsu izaugsmes plānus mūsu klientu un akcionāru vārdā,\" paziņojumā sacīja \"Robinhood\" galvenais finanšu direktors Džeisons Varniks. Jāatgādina, ka Benkmenam-Frīdam par savu klientu naudas izsaimniekošanu draud līdz pat 100 gadiem cietumā. Vienā no apsūdzībām teikts, ka FTX izmantoja klientu naudu, lai finansētu riska fondu uzņēmuma \"Alameda Research\" darījumus, un brīžos, kad uzņēmums zaudēja naudu spekulācijās, tika zaudēta klientu nauda. Tāpat investoru naudu viņi izmantoja, lai dāsni atbalstītu ASV politiskās kampaņas. Tomēr, neskatoties uz to, ka līdzgaitnieki jau ir atzinuši vainu, Benkmens-Frīds savu vainu otrdien, tiekoties ar tiesnesi un apsūdzības uzturētājiem, neatzina, raksta \"CNN\". Viņš apgalvo, ka, pretēji sabiedroto teiktajam, nav zinājis, ka klientu nauda aiziet \"neceļos\". Mediji ziņo, ka tiesa sāksies oktobrī. Ja viņš tiktu atzīts par vainīgu visās apsūdzībās tad, kā raksta \"Reuters\", viņam draud 115 gadi cietumā.", "link": "https://www.delfi.lv/bizness/37293360/bankas_un_finanses/55910938/investiciju-platforma-robinhood-atperk-savas-kriptokaralim-agrak-piederejusas-akcijas"},
{"title": "'Baltic Capital Markets Conference' izziņo vērienīgu ekspertu dalību un programmu", "category": "Finanses", "body": "Šogad konferencē uzstāsies vairāk nekā 25 eksperti, tādi kā Karel Ots (Kaarel Ots), \" Nasdaq  Tallinn\" valdes priekšsēdētājs, \"Nasdaq Baltic\" vadītājs, Magnuss Hardarsons (Magnus Hardarson), \"Nasdaq Iceland\" prezidents, Mihkels Torims (Mihkel Torim), \"LHV Bank\" Investīciju daļas vadītājs, Irmantas Norkus, \"COBALT Lithuania\" partneris, Māris Vainovskis, \"Eversheds Sutherland Bitāns\" vadošais partneris, Daiga Auziņa-Melalksne, Baltijas Korporatīvās pārvaldības institūta valdes locekle, Jurijs Adamovičs, \"APF Holdings\" dibinātājs un priekšsēdētājs, Pauls Cālītis, \"airBaltic\" operatīvās vadības direktors un valdes loceklis u.c. \"Esmu gandarīts, ka mums ar sadarbības partneriem kopīgi Baltijas mērogā ir izdevies īstenot šo konferenci jau otro gadu pēc kārtas. Šī konference darbojas kā pozitīvu pārmaiņu katalizators, jo dod iespēju vietējiem uzņēmējiem kopā ar investīciju ekspertiem padziļinātāk diskutēt par to, kā kolektīvi varam attīstīt vietējo kapitāla tirgu, nodrošināt tā noturību un būtiski veicināt Baltijas reģiona ekonomisko izaugsmi. Atskatoties uz Baltijas kapitāla tirgus attīstības progresu pēdējos gados, ir acīmredzams, ka esam pieredzējuši nozīmīgus panākumus stabilākas un noturīgākas finanšu ekosistēmas veicināšanā. Baltijas reģions ir pierādījis savu apņemšanos radīt ekonomiski labvēlīgu vidi, ar kapitāla tirgus palīdzību stimulējot vietējās uzņēmējdarbības attīstību\", komentē Roberts Idelsons, \"Signet Bank\" valdes priekšsēdētājs. \"Mūsu mērķis ir efektīvs, caurskatāms un uzticams kapitāla tirgus, kas veicina produktīvu kapitāla plūsmu, sniedzot ieguldījumu ekonomiskajai izaugsmei un attīstībai. Skaidrs un konkurētspējīgs regulējums, finanšu instrumentu dažādība un investoru aizsardzība ir atslēgas elementi kapitāla tirgus sekmīgai darbībai un attīstībai,\" saka Santa Purgaile,  Latvijas Bankas  prezidenta vietniece. Konference \"Baltic Capital Markets Conference\" norisināsies piecos paneļdiskusiju blokos par tādām tēmām kā: \"Savā praksē vairākkārt esam pārliecinājušies, kā finansējuma piesaiste kapitāla tirgos dažādu nozaru uzņēmumiem ir ļāvusi veiksmīgi veikt resursietilpīgus ieguldījumus uzņēmuma attīstībā, audzēt savu konkurētspēju un pienesumu Latvijas tautsaimniecībā. Šie piemēri mūsu ikdienā uzskatāmi apliecina, cik svarīgs ir mērķtiecīgs darbs pie kapitāla tirgus ekosistēmas pilnveides un audzēšanas, tostarp procesa efektivizēšanas, lai veicinātu kapitāla tirgus pieejamību un izplatību,\" saka COBALT partneris, banku un finanšu tiesību prakses grupas vadītājs Edgars Lodziņš: Baltic Capital Markets Conference organizētāji ir Signet Bank un COBALT. Konferenci atbalsta LHV Bank, Moody's, KPMG Baltics, Fitch Ratings, BDO Latvia, Eversheds Sutherland Bitāns, Nasdaq Baltija, ALTUM un Latvijas  Finanšu nozares asociācija . Konferences informatīvais atbalstītājs ir Delfi.", "link": "https://www.delfi.lv/bizness/37293360/bankas_un_finanses/55997410/baltic-capital-markets-conference-izzino-verienigu-ekspertu-dalibu-un-programmu"},
{"title": "Krievija neļaušot ārvalstu bankām tik viegli iziet no tirgus", "category": "Finanses", "body": "Krievija  ārvalstu bankām neļaus viegli iziet no tirgus, atsaucoties uz Krievijas finanšu ministra vietnieka Alekseja Moisejeva teikto, raksta \"Reuters\". Krievijas lēmums atļaut bankām atstāt valsti būtu atkarīgs no to lēmuma atdot iesaldētos Krievijas aktīvus, viņš uzsvēris. \"Mēs esam pauduši savu nostāju, un tā ir spēkā. Būsim strikti, laižot prom ārvalstu bankas. Tas būs atkarīgs no lēmuma atdot iesaldētos Krievijas aktīvus,\" sacīja Moisejevs. Rietumvalstis un to sabiedrotie ārvalstīs ir iesaldējuši vairāk nekā 300 miljardu ASV dolāru vērtus Krievijas centrālās bankas aktīvus, īstenojot sankcijas pret Krieviju saistībā ar tās pilna mēroga iebrukumu Ukrainā 2022. gada februārī. Nav skaidrs, cik daudz no šiem Krievijas aktīviem iesaldējušas Rietumu bankas. Moisejeva komentāri nākuši klajā laikā, kad prezidenta Vladimira Putina režīms turpina piemērot arvien stingrākas sankcijas uzņēmumiem, kas cenšas iziet no Krievijas tirgus. Neskatoties uz to, ka pāris mēnešu laikā kopš Krievijas iebrukuma Ukrainā 2022. gada februārī ap 1000 uzņēmumu paziņoja, ka pārtrauc savu darbību Krievijā, tikai nedaudz vairāk kā puse jeb 535 ārvalstu uzņēmumi ir pilnībā pārtraukuši sadarbību ar šo valsti, liecina Jēlas universitātes pētījums, kas pēdējo reizi atjaunots 3. septembrī. Tāpat vairāk nekā 2000 uzņēmumu cenšas iziet no Krievijas tirgus, taču progress ir bijis lēns gan loģistikas, gan citu procesu dēļ.", "link": "https://www.delfi.lv/bizness/37293360/bankas_un_finanses/55914220/krievija-nelausot-arvalstu-bankam-tik-viegli-iziet-no-tirgus"},
{"title": "Nodokļu parādi Latvijā pieauguši līdz 860,8 miljoniem eiro", "category": "Finanses", "body": "Latvijā šogad augusta sākumā kopējie nodokļu parādi, ieskaitot aktuālos, apturētos parādus un atmaksas termiņa pagarinājumus, bija 860,792 miljonu eiro apmērā, kas ir par 0,3% vairāk nekā mēnesi iepriekš, bet par 1,8% mazāk nekā gada sākumā, liecina Valsts ieņēmumu dienesta ( VID ) dati. Tostarp parādi valsts pamatbudžetam 2023.gada augusta sākumā bija 407,156 miljonu eiro apmērā, kas ir pieaugums par 1,1% salīdzinājumā ar jūlija sākumu, parādi pašvaldību budžetiem veidoja 287,392 miljonu eiro, kas ir par 0,8% mazāk nekā mēnesi iepriekš, bet sociālās apdrošināšanas iemaksu parādi bija 166,244 miljonu eiro apmērā, kas ir kāpums par 0,5%. Aktuālie parādi, kuriem tiek aprēķināta nokavējuma nauda, 2023.gada 1.augustā veidoja 61,6% no kopējās parādu summas jeb 530,414 miljonus eiro. Tāpat VID dati liecina, ka par nepiedzenamiem šogad 1.augustā bija atzīti parādi 2,477 miljonu eiro apmērā - šie parādi izveidojušies likvidējamiem uzņēmumiem līdz likvidācijas procedūras pabeigšanai. Savukārt atbilstoši normatīviem par piedzenamiem šogad augusta sākumā bija atzīti parādi 527,937 miljonu eiro apmērā, tostarp par reāli piedzenamiem atzīti parādi 243,893 miljonu eiro apmērā, bet par reāli nepiedzenamiem - 284,044 miljonu eiro apmērā. No parādiem, kas atzīti par reāli nepiedzenamiem, par 284,031 miljonu eiro parādniekiem nav naudas līdzekļu un mantas, uz ko vērst piedziņu, savukārt piedziņas noilgums iestājies parādiem 13 700 eiro apmērā. Atmaksas termiņa pagarinājumi šogad 1.augustā bija piešķirti parādiem kopumā 98,062 miljonu eiro apmērā, kas ir par 30,6% mazāk nekā gada sākumā. Savukārt apturēto parādu summa, kam pārtraukta nokavējuma naudas aprēķināšana, augusta sākumā bija 232,316 miljoni eiro - šo summu veidoja par maksātnespējīgiem atzītu uzņēmumu parādi. 2023.gada 1.janvārī Latvijā kopējie nodokļu parādi bija 876,776 miljonu eiro apmērā.", "link": "https://www.delfi.lv/bizness/37293360/bankas_un_finanses/55913748/nodoklu-paradi-latvija-pieaugusi-lidz-860-8-miljoniem-eiro"},
{"title": "Cik daudzi uzsāk fizisko personu maksātnespējas procesu un cik tas ir izdevīgs", "category": "Finanses", "body": "Šī gada pirmo divu ceturkšņu dati liecina, ka jaunu ierosināto fizisko personu maksātnespējas procesu skaits ir līdzvērtīgs pagājušā gada attiecīgam laika periodam. Fizisko personu maksātnespēja Latvijā ir pieejama kopš 2010. gada, ar mērķi pēc iespējas pilnīgāk apmierināt aizdevēja intereses un vienlaikus dot iespēju parādniekam, kura manta un ienākumi nav pietiekami visu saistību segšanai, tikt atbrīvotam no neizpildītajām saistībām, atjaunojot maksātspēju. \"Pēc Maksātnespējas likuma pieņemšanas pirms 13 gadiem, to izmantojuši daudzi Latvijas iedzīvotāji, lai atbrīvotos no savām saistībām, par kurām vairs nespēja norēķināties,\" uzsver AS \"Kredītinformācijas Birojs\" izpilddirektors Intars Miķelsons. KIB apkopotie dati liecina, ka jau kopš 2016. gada jaunu fizisko personu maksātnespējas lietu ar katru gadu kļūst arvien mazāk. Pērn bija vērojama neliela Krievijas uzsāktā kara Ukrainā ietekme, kas veicināja strauju inflācijas kāpumu un Euribor likmju celšanos, kā rezultātā pasludināto maksātnespējas lietu skaits nedaudz pieauga, tomēr svārstības nav bijušas ļoti būtiskas,\" informē Pamazām sarūk arī noslēgto procesu skaits Uzsākot maksātnespējas procesu, parādniekam izstrādā saistību dzēšanas plānu, kas var ilgt no 6 mēnešiem līdz 3 gadiem. Ja parādnieks veiksmīgi to izpilda, pēc šā plāna darbības beigām atlikušās parādnieka saistības tiek dzēstas. Vairākus gadus samazinoties jaunu uzsākto procesu skaitam, sarūk arī izbeigto procesu skaits. Ja 2016. gadā tika noslēgti 2794 maksātnespējas procesi, tad pērn tie bija 1519, kas arī ir samazinājums par 46%. \"Bankas izvērtē lielu informācijas apjomu, lai sagatavotu atbilstošu finansējuma piedāvājumu klientam, t.sk., vēsturisko informāciju par maksātnespējas procesiem. Fakts, ka maksātnespējas procesu skaits samazinās, papildus apliecina, ka kreditēšana Latvijā notiek atbildīgi, kā arī aizņēmēju grūtības tiek risinātas laicīgi! Atkārtoti aicinām ikvienu, kas saskaras vai varētu saskarties ar kredītmaksājumu grūtībām, savlaicīgi vērsties savā bankā, lai rastu atbilstošu risinājumu vēl pirms maksātnespējas. Vēsturiskā informācija par maksātnespēju var ietekmēt individuālos finanšu risinājumus vēl ilgu laiku pēc tās,\" stāsta Latvijas finanšu nozares asociācijas valdes priekšsēdētāja Sanita Bajāre. Kas var uzsākt fizisko personu maksātnespējas procesu? Fizisko personu maksātnespējas procesu var uzsākt pilngadīga persona, kas ir nonākusi finansiālās grūtībās ar nenokārtotām parādsaistībām, kurām iestājies izpildes termiņš, virs 5000 eiro, un parādsaistību apmēram, kuru izpildes termiņš iestāsies gada laikā, ir virs 10 tūkstošiem eiro. \"Lai gan maksātnespējas process var šķist kārdinošs veids, kā atbrīvoties no savām finansiālajām saistībām, tomēr jāatceras, ka pret tām ir jāizturas atbildīgi, jo ziņas par iesākto maksātnespējas procesu nonāk Maksātnespējas reģistrā u.c. reģistros, ko izmanto dažādi pakalpojumu sniedzēji,\" uzsver Miķelsons. Šīs ziņas saglabājas arī gadu pēc maksātnespējas procesa izbeigšanas visos publiski pieejamajos reģistros, bet kredītspējas vērtēšanai dati par izbeigtajām maksātnespējām ir pieejami līdz par 10 gadiem. Tā rezultātā personai jārēķinās, ka visu šo laiku vēsturiskā informācija var ietekmēt personai sagatavotos finanšu piedāvājumus no dažādiem pakalpojumu sniedzējiem, atgādina KIB pārstāvis.", "link": "https://www.delfi.lv/bizness/37293360/bankas_un_finanses/55914518/cik-daudzi-uzsak-fizisko-personu-maksatnespejas-procesu-un-cik-tas-ir-izdevigs"},
{"title": "Par Eiropas vērtīgāko uzņēmumu kļuvis svara samazināšanas medikamenta ražotājs", "category": "Finanses", "body": "\"Novo Nordisk\" akcijas cena pirmdien tirdzniecības sesijas noslēgumā pieauga par 0,7% un veidoja 1311 Dānijas kronas (175,9 eiro), tādējādi uzņēmuma tirgus vērtība sasniegusi 428 miljardus dolāru. Uzņēmuma akcijas cena pieaugusi pēc tam, kad tas Lielbritānijā sāka populārā svara samazināšanas medikamenta \"Wegovy\" tirdzniecību. \"Wegovy\" jālieto reizi nedēļā, un šis medikaments cilvēkiem rada sāta sajūtu, tāpēc viņi ēd mazāk un zaudē svaru. Vienlaikus \"Novo Nordisk\" guvis labumu no diabēta ārstēšanai paredzētajām zālēm \"Ozempic\", kuru sastāvā ir tāda pati aktīvā viela kā \"Wegovy\" un kuru ārsti izraksta liekā svara samazināšanai. Mediji vēstī, ka šos medikamentus lieto vairākas slavenības, tai skaitā uzņēmējs  Īlons Masks , un \"Wegovy\" guvis ievērojamu popularitāti Holivudā un plašākā sabiedrībā kopš tā laišanas tirdzniecības ASV tirgū 2021.gadā.", "link": "https://www.delfi.lv/bizness/37293360/bankas_un_finanses/55914734/par-eiropas-vertigako-uznemumu-kluvis-svara-samazinasanas-medikamenta-razotajs"},
{"title": "Akciju cenas pasaules biržās krītas, naftas cenas pieaug", "category": "Finanses", "body": "Akciju cenas pasaules biržās otrdien pārsvarā kritās, bet naftas cenas pieauga pēc  Saūda Arābijas  un  Krievijas  paziņojuma, ka tās pagarina naftas ieguves un eksporta apmēra samazinājumu līdz gada beigām. ASV dolāra vērtība pieauga. \"Brent\" markas jēlnaftas cena Londonas biržā pārsniedza 90 ASV dolārus par barelu, kas šogad notika pirmoreiz. Saūda Arābijas ieguves apmēra samazinājums par vienu miljonu barelu naftas dienā, kas ir spēkā kopš jūlija sākuma un kam bija jābeidzas septembra beigās, būs spēkā līdz decembra beigam, pavēstīja Saūda Arābijas Enerģētikas ministrija. Arī Krievijas naftas eksporta apmēra samazinājums par 300 000 bareliem dienā pagarināts līdz gada beigām, norādīja Krievijas vicepremjers Aleksandrs Novaks. Augstākas naftas cenas veicināja ar naftu saistīto ASV uzņēmumu \"Chevron\" un \"Devon  Energy \" akciju cenu palielināšanos, tomēr vairumā rūpniecības nozaru akciju cenas samazinājās un Volstrītas indekss \"Standard & Poor's 500\" saruka par 0,4%. Naftas cenu palielināšanās ir izraisījušas bažas, ka tā varētu kaitēt pieprasījumam, sevišķi augstu procentlikmju apstākļos. Tirgus analītiķis Maikls Hjūsons atzīmēja, ka augstākas naftas cenas sarežģīs centrālo banku centienus pazemināt inflāciju. ASV biržu indekss \"Dow Jones Industrial Average\" otrdien kritās par 0,6% līdz 34 641,97 punktiem, indekss \"Standard & Poor's 500\" saruka par 0,4% līdz 4496,83 punktiem, savukārt \"Nasdaq Composite\" samazinājās par 0,1% līdz 14 020,95 punktiem. Londonas biržas indekss FTSE 100 otrdien kritās par 0,2% līdz 7437,93 punktiem, Frankfurtes biržas indekss  DAX  saruka par 0,3% līdz 15 771,71 punktam, bet Parīzes biržas indekss CAC 40 samazinājās par 0,3% līdz 7254,72 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 1,3% līdz 86,69 ASV dolāriem par barelu. \"Brent\" markas jēlnaftas cena Londonas biržā palielinājās par 1,2% līdz 90,04 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 2,6% līdz 34,45 eiro par megavatstundu. Eiro vērtība pret ASV dolāru otrdien kritās no 1,0796 līdz 1,0726 dolāriem par eiro, britu mārciņas vērtība pret ASV dolāru saruka no 1,2625 līdz 1,2565 dolāriem par mārciņu, bet ASV dolāra vērtība pret Japānas jenu palielinājās no 146,47 līdz 147,68 jenām par dolāru. Eiro vērtība pret britu mārciņu kritās no 85,50 līdz 85,34 pensiem par eiro.", "link": "https://www.delfi.lv/bizness/37293360/bankas_un_finanses/55917868/akciju-cenas-pasaules-birzas-kritas-naftas-cenas-pieaug"},
{"title": "Ķers iespējas. Olu ražotājs, startējot biržā, plāno aizpildīt Eiropā gaidāmo iztrūkumu", "category": "Finanses", "body": "Uzņēmumu grupa \"APF Holdings\", kurā ietilpst putnkopības un olu ražošanas SIA \" Alūksnes  putnu ferma\", rudenī plānotajā akciju sākotnējā publiskajā piedāvājumā (IPO) piesaistītos līdzekļus izmantos, lai iekarotu Eiropas tirgu periodā, kad tiek prognozēts olu iztrūkums.  Uzņēmuma vadība cer no privātajiem un institucionālajiem investoriem piesaistīt 7 miljonus eiro. Kopējais finansējuma apjoms, kas ir nepieciešams plānotajai attīstībai, ir 17 miljoni eiro.  \"Mums ir ļoti konkrēti un izmērāmi mērķi,\" otrdien notikušajā uzņēmuma plānu prezentācijā sacīja \"APF Holdings\" valdes priekšsēdētājs Jurijs Adamovičs, uzsverot, ka kompānija iecerējusi palielināt putnu novietņu skaitu no esošajām trim līdz piecām. Līdz ar novietņu skaita palielināšanu putnu skaits pieaugs līdz 665 tūkstošiem. Paredzams, ka tas ļaus saražot līdz 180 miljoniem olu gadā. Dējējvistu produktīvais periods, kā skaidroja uzņēmuma pārstāvji, ir apmēram 90 nedēļas, kas nozīmē, ka ik pēc pusotra gada nepieciešams mainīt putnus. Tāpēc uzņēmumā plānots izaudzēt līdz 250 tūkstošiem jaunputnu gadā. Ar plašāku informāciju par gaidāmo sākotnējo publisko piedāvājumu, ieguvumiem potenciālajiem investoriem un uzņēmuma plāniem iespējams iepazīties publikācijā.", "link": "https://www.delfi.lv/bizness/37293360/bankas_un_finanses/55914736/kers-iespejas-olu-razotajs-startejot-birza-plano-aizpildit-eiropa-gaidamo-iztrukumu"},
{"title": "Tipiskais investors sāka, kad viss kāpa, saka Peisenieks", "category": "Finanses", "body": "Investori, kuri sāka ieguldīt pandēmijas laikā vai periodā pēc pandēmijas, saskaras ar ne visai patīkamu realitāti – finanšu tirgi ne vienmēr \"iet tikai uz augšu\". \"Investoru kluba\" vadītājs Kaspars Peisenieks ar \"Nākotnes kapitālu\" dalījās pieredzē, kā pārdzīvot šo laiku. 2021. gada izskaņā un 2022. gada sākumā, kad pandēmija bija noplakusi un pirms Krievija iebruka Ukrainā, akciju tirgi, kur dominē ASV uzņēmumi, sasniedza vēsturiski augstākos punktus. Profesionālie investori bija pārliecināti par spožu nākotni, un amatieri, veiksmes stāstu iedvesmoti, šajā brīdī sāka vai jau pandēmijas laikā bija sākuši spert pirmos soļus ieguldījumu pasaulē. Tomēr sākās karš, saasinājās jau pirms tam konstatētās problēmas saistībā ar enerģētiku, pasauli piemeklēja inflācija un citas nedienas, kas tad arī ietekmēja finanšu pasauli. Tas ir liels pārbaudījums jaunajiem investoriem. \"Viss plūst un mainās,\" saka investors un tirgus eksperts Kaspars Peisenieks, atgādinot, ka laikā, kad gan \"Investoru klubs\", gan \" Nākotnes kapitāls \" uzsāka portfeļu veidošanu, akciju tirgos cenas bija augstas, tādēļ bijusi pietiekami liela vieta korekcijai. Tomēr viņš atzīst, ka tik strauju procentu likmju kāpumu negaidīja, stāstot par to, kā ar mainīgajiem tirgiem tiek galā profesionāļi.  Peisenieks uzskata, ka kaut kādā brīdī \"S&P 500\" indeksā esošajiem uzņēmumiem būtu jāparāda lielāka korekcija, proti, kritums. Vienlaikus viņš saka, ka grūti varētu būt arī gadījumā, ja tirgū nekas nenotiek.", "link": "https://www.delfi.lv/bizness/37293360/bankas_un_finanses/55914938/tipiskais-investors-saka-kad-viss-kapa-saka-peisenieks"},
{"title": "Krievija būtiski pastiprinās pasākumus rubļa atbalstīšanai", "category": "Finanses", "body": "Krievijas  centrālā banka trešdien paziņoja par plāniem būtiski pastiprināt pasākumus rubļa atbalstīšanai, ņemot vērā nacionālās valūtas vērtības ievērojamu kritumu pēc Maskavas izvērstā pilna apmēra kara sākšanas Ukrainā. Centrālā banka norāda, ka laika periodā no 14. līdz 22. septembrim tirgū katru dienu pārdos ārvalstu valūtu 21,4 miljardu rubļu (203,6 miljoni eiro) apmērā, tādējādi aptuveni desmitkārt palielinot valūtas apjomu, kādu banka ik dienu pārdod šobrīd. Banka šo lēmumu skaidro ar gaidāmo valdības emitēto ārvalstu valūtas obligāciju dzēšanu. \"Eiroobligāciju turētājiem Finanšu ministrija noteiktā kārtībā maksājumus veiks rubļos, tāpēc daļa šo obligāciju turētāju var radīt papildu pieprasījumu pēc ārvalstu valūtas,\" norādīja Krievijas Banka. Krievijas valdība sāka obligāciju turētājiem maksāt rubļos, nevis ārvalstu valūtā, kurā tās oficiāli denominētas, pēc rietumvalstu noteikto sankciju ieviešanas. Krievijas sāktā kara Ukrainā sekas arvien vairāk ietekmē nacionālās valūtas vērtību. Rietumvalstu noteiktie ierobežojumi Krievijas naftas eksportam un cenas griesti samazinājuši Krievijas eksporta ieņēmumus. Lai stabilizētu rubļa kursu un ierobežotu inflāciju, Krievijas centrālā banka augustā bāzes procentlikmi palielināja par 3,5 procentpunktiem līdz 12%.", "link": "https://www.delfi.lv/bizness/37293360/bankas_un_finanses/55919874/krievija-butiski-pastiprinas-pasakumus-rubla-atbalstisanai"},
{"title": "Vai tuvojas uzrāviens? Spiediens pret regulatoriem 'Bitcoin' ETF jautājumā pieaug", "category": "Finanses", "body": "Finanšu pārvaldības firma \"Grayscale Investment\" nule kā uzvarējusi tiesā par tiesībām pārveidot \" Bitcoin \" trasta fondus par biržā tirgotajiem fondiem (ETF). Uzņēmums izdara spiedienu uz ASV finanšu uzraugu, lai tas nekavējoties atļautu ETF sākt strādāt, vēsta \"Barron's\". Uzņēmuma juristi otrdien nosūtīja vēstuli SEC (ASV vērtspapīru tirgus uzraugam), lūdzot tikšanos par turpmāko notikumu gaitu. Viņi sacīja, ka regulatoram nav pamata turpināt bloķēt trasta fondu no pārveidošanas par ETF. \"Grayscale\" advokāti argumentē, ka katra diena rada investoriem zaudējumus. Vēstule tika nosūtīta nedēļu pēc tam, kad ASV tiesas tiesnešu panelis nolēma, ka SEC kļūdījās, noraidot \"Grayscale\" pieteikumu pārveidot kriptovalūtu trasta fondu par ETF. SEC, kas vēsturiski nav atbalstījis kriptovalūtu ETF, pārstāvji noraidīja šo pieteikumu, norādot, ka \"Bitcoin\" tirdzniecības platformām nav pietiekamas uzraudzības, lai novērstu krāpšanu un manipulācijas. \"Barron's\" raksta, ka SEC līdz oktobra vidum var lūgt pārskatīt lēmumu. Tāpat uzraugi var vērsties Augstākajā tiesā, kas gan, kā liecina eksperti, visticamāk, lemtu tāpat kā zemākā instance. \"Mums ir grūti iedomāties, ka Augstākā tiesa lems par SEC uzvaru, ņemot vērā, ka jau iepriekš tiesas konservatīvais spārns ir ierobežojis valdības aģentūru rīcības brīvību,\" otrdien investoriem rakstīja \"TD Cowen\" analītiķis Džarets Sībergs. Citi naudas pārvaldnieki, tostarp \"BlackRock\", \"Fidelity\" un \"WisdomTree\", arī ir mēģinājuši laist tirgū \"Bitcoin\" ETF. \"Grayscale\" fonda konvertācija, visticamāk, būs pirmais solis, kas atvērs vārtus ASV pilsoņu iespējām ieguldīt kriptovalūtu fondos. Tas, kā norāda tirgus vērotāji, varētu kļūt par spērienu, kas atdzīvinās pēdējā laikā izteikti kluso kriptovalūtu tirgu.", "link": "https://www.delfi.lv/bizness/37293360/bankas_un_finanses/55917906/vai-tuvojas-uzraviens-spiediens-pret-regulatoriem-bitcoin-etf-jautajuma-pieaug"},
{"title": "Akciju cenas ASV un Eiropas biržās krītas", "category": "Finanses", "body": "Akciju cenas  ASV  un Eiropas biržās trešdien kritās, jo investoru noskaņojumu nomāca bažas par augstākām naftas cenām un iespējamām jaunām procentlikmju paaugstinašanām. Pārsteidzoši labi dati par ASV pakalpojumu sektora aktivitāti augustā veicināja ASV  Finanšu ministrijas  obligāciju ienesīguma palielināšanos, investoriem vērtējot šos datus kā atbalstu ASV Federālās rezervju sistēmas (FRS) viedoklim, ka procentlikmēm jāsaglabājas augstā līmenī ilgāku laiku, atzina \"Briefing.com\" analītiķi. Ir gaidāms, ka  Eiropas Centrālā banka  (ECB) nākamnedēļ paziņos savu jaunāko lēmumu monetārās politikas jomā, bet nedēļu pēc tam to darīs arī  Anglijas  Banka un FRS. Jēlnaftas cenas pasaulē turpināja pieaugt pēc Saūda Arābijas un Krievijas paziņojuma, ka tās pagarina naftas ieguves un eksporta apmēra samazinājumu līdz gada beigām. Vācijas valsts statistikas birojs \"Destatis\" trešdien ziņoja, ka rūpniecības pasūtījumu apjoms Vācijā jūlijā, salīdzinot ar iepriekšējo mēnesi, samazinājies par 11,7%, tādējādi reģistrēts straujāks kritums par prognozētajiem 4%. \"Apple\" akcijas cena kritās par 3,6% pēc laikraksta \"Wall Street Journal\" ziņas, ka Ķīna aizliedz šī uzņēmuma viedtālruņu lietošanu centrālās valdības iestādēs. Saruka arī \" Amazon \", \"Alphabet\" un \" Meta \" akciju cenas. ASV biržu indekss \"Dow Jones Industrial Average\" trešdien kritās par 0,6% līdz 34 443,19 punktiem, indekss \"Standard & Poor's 500\" saruka par 0,7% līdz 4465,48 punktiem, savukārt indekss \" Nasdaq  Composite\" samazinājās par 1,1% līdz 13 872,47 punktiem. Londonas biržas indekss FTSE 100 trešdien kritās par 0,2% līdz 7426,14 punktiem, Frankfurtes biržas indekss  DAX  saruka par 0,2% līdz 15 741,37 punktiem, bet Parīzes biržas indekss CAC 40 samazinājās par 0,8% līdz 7194,09 punktiem. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 1,0% līdz 87,54 ASV dolāriem par barelu. \"Brent\" markas jēlnaftas cena Londonas biržā palielinājās par 0,6% līdz 90,60 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 9,8% līdz 31,08 eiro par megavatstundu. Eiro vērtība pret ASV dolāru trešdien pieauga no 1,0722 līdz 1,0727 dolāriem par eiro, britu mārciņas vērtība pret ASV dolāru saruka no 1,2564 līdz 1,2504 dolāriem par mārciņu, bet ASV dolāra vērtība pret Japānas jenu samazinājās no 147,72 līdz 147,67 jenām par dolāru. Eiro vērtība pret britu mārciņu pieauga no 85,33 līdz 85,76 pensiem par eiro.", "link": "https://www.delfi.lv/bizness/37293360/bankas_un_finanses/55921712/akciju-cenas-asv-un-eiropas-birzas-kritas"},
{"title": "ES sāks sarunas, ko darīt ar 200 miljardus eiro vērtajiem Krievijas aktīviem", "category": "Finanses", "body": "Eiropas Savienības  amatpersonas šonedēļ sāks tikties ar dalībvalstu pārstāvjiem, lai izklāstītu bloka plānu par to, kā uzlikt nodokli peļņai, kas gūta no vairāk nekā 200 miljardus eiro vērtajiem iesaldētajiem Krievijas centrālās bankas aktīviem, un kas varētu palīdzēt Ukrainas atjaunošanai, raksta \"Bloomberg\". Eiropas Komisija sniegs priekšlikumus, kā likumīgi ieskaitīt no aktīviem gūtos ieņēmumus bloka budžetā. Ceturtdien komisija tiksies ar Spānijas, Beļģijas, Itālijas, Francijas un Vācijas amatpersonām, bet nākamnedēļ notiks sarunas ar pārējām dalībvalstīm, informēja persona, kura pārzina plānus, taču kura vēlējās palikt anonīma. Komisijas prezidente Urzula fon der Leiena iepriekš sacīja, ka iesniegs tiesību aktu priekšlikumu vēl pirms vasaras pārtraukuma, taču šis termiņš jau sen ir garām. Saskaņā ar dokumentu komisijas darba grupa atbalsta trīs galveno dokumentā iekļauto priekšlikumu ieviešanu pakāpeniski, nevis uzreiz. Kā norādīts dokumentā, tiks precizēts ar to saistīto finanšu saistību pienākumu apjoms, izvirzītas prasības centrālajiem vērtspapīru depozitārijiem nodalīt Krievijas aktīvu skaidrās naudas atlikumus un ieskaitīt ieņēmumus ES budžetā kā ārējos piešķirtos ieņēmumus. Paredzams, ka Krievijas centrālās bankas aktīvi, kas ir iesaldēti ES, radīs aptuveni 3 miljardu eiro virspeļņu. Vairāk nekā puse aktīvu ir skaidrā naudā un noguldījumos, bet \"ievērojama daļa\" no pārējā atlikuma ir vērtspapīros, kas tiks konvertēti naudā, pienākot to dzēšanas termiņam nākamajos 2-3 gados, iepriekš ziņoja \"Bloomberg\". Daudzi līdzekļi atrodas Beļģijā, norēķinu gigantā \"Euroclear\", un līdz šā gada pirmajam ceturksnim tie ģenerēja gandrīz papildu 750 miljonus eiro. Saskaņā ar Beļģijas valdības datiem sankciju rezultātā norēķinu gigantā \"Euroclear\" ir iesaldēti Krievijas aktīvi 196,6 miljardu eiro apmērā, no kuriem 180 miljardi eiro ir Krievijas centrālās bankas aktīvi. Priekšlikums aplikt ar nodokļiem un konfiscēt negaidīto peļņu rada juridiskus, kā arī finansiālus šķēršļus. Vairākas valstis ir paudušas bažas, ka no aktīviem gūto līdzekļu izmantošana varētu mudināt oficiālos rezervju turētājus pagriezt muguru eiro, norāda cilvēki. Vairākas lielākās starptautiskās bankas paudušas bažas, ka Krievijas aktīvu atsavināšana var likt Maskavai atriebties pret to atlikušajām struktūrām šajā valstī, \"Bloomberg\" skaidrojušas anonīmas personas. \"Krievija varētu apgrūtināt dzīvi ārvalstu bankām un vērsties pret to vietējiem darbiniekiem,\" sacījis vienas bankas vadītājs. Otrs izpilddirektors uzsvēris, ka viņa banka tieši nelobē, bet principā iebilst pret ES veikto konfiskāciju.", "link": "https://www.delfi.lv/bizness/37293360/bankas_un_finanses/55922058/es-saks-sarunas-ko-darit-ar-200-miljardus-eiro-vertajiem-krievijas-aktiviem"},
{"title": "Investori piesardzīgi iesaistās aktīvā jaunuzņēmumu atbalstīšanā, liecina pētījums", "category": "Finanses", "body": "Informācija tika iegūta, sekojot līdzi riska finansējuma ziņām, kā arī uzrunājot jaunuzņēmumu dibinātājus par konfidenciāliem investīciju datiem. Pēc apkopotajiem rezultātiem iespējams secināt, ka investīciju kārtu skaits turpina pieaugt. Saskaņā ar fondu sniegto informāciju, investori piesardzīgi iesaistās aktīvā jaunuzņēmumu atbalstīšanā, teikts apskatā. 2022. gada 2. pusgadā bija vērojams straujš ieguldītā kapitāla kritums. 2023. gada 1. pusgadā kopējais ieguldītā kapitāla apjoms turpināja samazināties vairāk nekā uz pusi.  A sērijas  jaunuzņēmumi ir piesaistījuši 38,5 miljonus eiro, bet izaugsmes jaunuzņēmumi (growth startups) - 75,5 miljonus eiro. Atšķirīga situācija bija pirmssēklas (pre-seed) stadijas jaunuzņēmumiem, kuriem izdevās palielināt piesaistīto kapitālu no 16,5 miljoniem eiro 2022. gada 2. pusgadā līdz 22,7 miljoniem eiro 2023. gada 1. pusgadā. Kopējā finansējuma samazināšanās iemesls ir stagnācija un dīkstāve A sērijā un izaugsmes sērijās. Tomēr kopējais finansējumu kārtu skaits pēc straujā krituma 2022. gada 2. pusgadā ir atgriezies iepriekšējā, 2020. gada 2. pusgadā, sasniegtajā līmenī. \"Grūtības ar kapitāla piesaisti attīstītākajos posmos bija sagaidāmas pēc vairāku gadu pārmērīga pieprasījuma tirgū. Gan dati, gan noskaņojums, ko mēs jūtam ekosistēmā, liecina par rūpīgu un pārdomātu investoru atgriešanos,\" saka \"Change Ventures\" partneris Andris K. Bērziņš. Tendence, kas atbilst izplatītajam piesardzības noskaņojumam, ir redzama jaunuzņēmumu vērtējuma un ieņēmumu diagrammās - visā novērotajā periodā (kopš 2019. gada) investīcijas ar visaugstākajiem vērtējumiem un ieņēmumu rādītājiem piesaistīja tieši sēklas stadijas jaunuzņēmumi (seed startups). Piesardzīgā investoru attieksme atspoguļojas arī sagatavošanās kārtu rādītājos. Pirmssēklas (pre-seeed) kārtu atšķirības ir palielinājušās, parādot, ka sagatavošanās kārtas aizkavējas un pirmssēklas kārtu rādītāji sarūk, jo investoru entuziasms ieguldīt kapitālu pirmssēklas stadijā ir mazāks. \"Pašlaik tirgū dominē vēlīnās stadijas kārtas, kas liecina, ka investori dod priekšroku spēcīgiem sākuma posma projektiem. Tajā pašā laikā ir skaidrs, ka komandas ar lieliskiem rādītājiem šajā posmā var pretendēt uz lielākām investīcijām,\" teica \"Firstpick\" partneris Marijus Andrijauskas.", "link": "https://www.delfi.lv/bizness/37293360/bankas_un_finanses/55922832/investori-piesardzigi-iesaistas-aktiva-jaunuznemumu-atbalstisana-liecina-petijums"},
{"title": "Rosina atcelt iespēju bankām neatvērt pamatkontu reputācijas risku dēļ", "category": "Finanses", "body": "Tagad likumā ir noteikts, ka kredītiestāde ir tiesīga atteikt pamatkonta atvēršanu, ja maksājumu konta atvēršana vai apkalpošana var radīt kredītiestādei reputācijas riskus. Pašlaik likumā tāpat ir rakstīts, ka kredītiestāde ir tiesīga vienpusēji izbeigt standartlīgumu, ja turpmākā pamatkonta uzturēšana rada kredītiestādei reputācijas riskus. Piedāvātie likuma grozījumi paredz abas šīs normas no likuma izslēgt. Likumprojekta anotācijā skaidrots, ka izmaiņas vajadzīgas, lai personai netiktu atteikta pamatkonta atvēršana, ja maksājumu konta atvēršana vai apkalpošana var radīt kredītiestādei reputācijas riskus. Pašlaik likumā paredzētais nosacījums neizriet no Eiropas Savienības direktīvas prasībām, bet bija Latvijas nacionālā izvēle 2017.gadā likumā noteikt šādu prasību, skaidro likumprojekta autori Finanšu ministrijā. Minētos grozījumus jūnijā atbalstīja valdība. Reizē likumā saglabāsies citi jau iepriekš noteiktie gadījumi, kad bankām ir tiesības atteikt pamatkonta atvēršanu vai pārtraukt standartlīguma darbību.", "link": "https://www.delfi.lv/bizness/37293360/bankas_un_finanses/55923684/rosina-atcelt-iespeju-bankam-neatvert-pamatkontu-reputacijas-risku-del"},
{"title": "Krājobligācijās cieņā – iedzīvotāju interesei uzrāviens", "category": "Finanses", "body": "Interese par krājobligācijām Latvijā nav sarukusi. Tieši otrādi  –  vasaras laikā iegādāto parādzīmju vērtība vairāk nekā dubultojusies, informē Valsts kase.  Valsts kase gada sākumā pauda apņemšanos ar šo produktu konkurēt ar komercbankām. Piedāvātās krājobligāciju procentu likmes atbilst finanšu resursu piesaistes aktuālajām izmaksām finanšu tirgū attiecīgajam termiņam, skaidro Finanšu ministrijā. No privātpersonām šogad tika plānots piesaistīt pusmiljardu eiro, lai finansētu daļu valsts parāda. Šobrīd vispieprasītākās ir 12 mēnešu un 3 gadu krājobligācijas, taču \"labs pieprasījums ir arī pēc garāka termiņa krājobligācijām (jo īpaši 10 gadu), jo tās sniedz ieguldītājiem iespēju ilgtermiņā saņemt fiksētu ienākumu atbilstoši šī brīža izdevīgajām procentu likmēm\", skaidro Valsts kasē.  Lai gan krājobligācijās var ieguldīt, sākot no 50 eiro, Latvijas iedzīvotāji ar mazām summām neniekojas.", "link": "https://www.delfi.lv/bizness/37293360/bankas_un_finanses/55919256/krajobligacijas-ciena-iedzivotaju-interesei-uzraviens"},
{"title": "Grūti cerēt uz ekonomikas izrāvienu. Uzņēmumi neplāno piesaistīt finansējumu", "category": "Finanses", "body": "Maijā veiktajā aptaujā, kuras fokuss bija mazie un vidējie Latvijas uzņēmēji, aptaujāti 506 uzņēmēji no Latvijas, kuri šobrīd ieskicē salīdzinoši drūmu attēlu par savu ambīciju apjomu. Aptauja liecina, ka 38% atzīt, ka finansējumu saņemt ir kļuvis grūtāk, bet tikai 3% aptaujātie ir teikuši, ka finansējumu piesaistīt ir kļuvis vieglāk. \"Tedence ir negatīva, uzņēmēji uzskata, ka dabūt naudu ambīciju realizācijai ir kļuvis grūtāk,\" saka Idelsons, ieskicējot, ka noskaņojumu, kas valda Latvijā. No aptaujātajiem 40% uzskata, ka nav pieejams daudzveidīgs finansējums, bet kā šķēršļus min gan birokrātiju, gan augstās procentu likmes, gan valsts politiku, gan kopējo ekonomisko situāciju. Idelsons situāciju ar mazajiem un vidējiem uzņēmumiem raksturo kā traģisku, jo tikai 2% uzskata, ka finansējums ir ērti pieejams. Potenciāli sliktākā aicina atklājas nākotnes plānos - vairāk nekā puse no aptaujātajiem uzņēmumiem neplāno piesaistīt papildu finansējumu. \"Tas liecina, ka grūti cerēt uz strauju ekonomikas attīstību,\" secina Idelsons, daloties ar datiem, kas saka 55% no aptaujātajiem tuvākā gada laikā (no 2023. gada maijam līdz 2024. gada maijam) piesaistīt papildu finansējumu vispār neplāno.", "link": "https://www.delfi.lv/bizness/37293360/bankas_un_finanses/55923014/gruti-ceret-uz-ekonomikas-izravienu-uznemumi-neplano-piesaistit-finansejumu"},
{"title": "Investori drūmi. Ķīna buksē, ASV apsver procentu likmju kāpumu", "category": "Finanses", "body": "\" Apple \" akcijas cena kritās otro tirdzniecības sesiju pēc kārtas pēc laikraksta \"Wall Street Journal\" ziņas, ka Ķīna aizliedz viedtālruņu \"iPhone\" lietošanu centrālās valdības iestādēs. Pēdējā laikā publiskotie ASV ekonomikas dati ir vairojuši bažas, ka ASV Federālā rezervju sistēma (FRS) turpinās paaugstināt procentlikmes. Ceturtdien publiskoti dati liecināja, ka bezdarbnieka pabalsta jauno pieprasījumu skaitam ASV pagājušajā nedēļā reģistrēts negaidīts kritums. \"Tās ir tiešām labas ziņas, runājot par ekonomiku, bet tās ir arī ziņas, kas, runājot par monetāro politiku, liks FRS ilgāt saglabāt ierobežojošas politikas pozīciju,\" sacīja \"Briefing.com\" tirgus analītiķis Patriks O'Hērs. FRS kopš pagājušā gada marta ir 11 reizes pacēlusi procentlikmes, mēģinot kontrolēt augošo inflāciju. Jūlijā tās galvenā procentlikme tika pacelta līdz augstākajam līmenim 22 gadu laikā. ASV biržu indekss \"Dow Jones Industrial Average\" ceturtdien pieauga par 0,2% līdz 34 500,73 punktiem, indekss \"Standard & Poor's 500\" saruka par 0,3% līdz 4451,14 punktiem, savukārt indekss \" Nasdaq  Composite\" samazinājās par 0,9% līdz 13 748,83 punktiem. Londonas biržas indekss FTSE 100 ceturtdien pieauga par 0,2% līdz 7441,72 punktiem, Frankfurtes biržas indekss  DAX  saruka par 0,1% līdz 15 718,66 punktiem, bet Parīzes biržas indekss CAC 40 palielinājās par mazāk nekā 0,1% līdz 7196,10 punktiem. Ņujorkas  biržas elektroniskajā tirdzniecībā WTI markas jēlnaftas cena ceturtdien kritās par 0,8% līdz 86,87 ASV dolāriem par barelu. \"Brent\" markas jēlnaftas cena Londonas biržā samazinājās par 0,8% līdz 89,92 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 5,4% līdz 32,76 eiro par megavatstundu. Eiro vērtība pret ASV dolāru ceturtdien kritās no 1,0727 līdz 1,0701 dolāram par eiro, britu mārciņas vērtība pret ASV dolāru saruka no 1,2507 līdz 1,2474 dolāriem par mārciņu, bet ASV dolāra vērtība pret Japānas jenu samazinājās no 147,66 līdz 147,25 jenām par dolāru. Eiro vērtība pret britu mārciņu praktiski nemainījās un tirdzniecības sesijas beigās bija 85,76 pensi par eiro.", "link": "https://www.delfi.lv/bizness/37293360/bankas_un_finanses/55925914/investori-drumi-kina-bukse-asv-apsver-procentu-likmju-kapumu"},
{"title": "Lietuvas Banka brīdina bankas 'Citadele' filiāli par nepilnībām klientu pārbaudē", "category": "Finanses", "body": "Bankas \" Citadele \" Lietuvas filiāle saņēmusi Lietuvas Bankas brīdinājumu par pastiprinātas klienta uzticamības pārbaudes prasību nepareizu piemērošanu darījumos ar politiski ietekmējamām personām, piektdien paziņoja Lietuvas centrālā banka. Pārbaudes laikā arī konstatēts, ka ne visos gadījumos saņemts augstāka līmeņa vadības apstiprinājums, lai sāktu vai turpinātu attiecības ar klientiem, kas pakļauti paaugstinātam nelikumīgi iegūtu līdzekļu legalizācijas un terorisma finansēšanas riskam, kā arī konstatēti trūkumi šādu attiecību uzraudzībā, informē centrālajā bankā. Ņemot vērā pārkāpumu raksturu un apmēru, kā arī bankas veiktos pasākumus gan pirms pārbaudes, gan tās laikā, lai tos novērstu, centrālā banka izteikusi brīdinājumu bankas \"Citadele\" Lietuvas filiālei un devusi tai laiku līdz 2024.gada janvāra beigām novērst atlikušos pārkāpumus un trūkumus. Jau vēstīts, ka bankas \"Citadele\" auditētā peļņa 2022.gadā bija 42,183 miljoni eiro, kas ir par 42,3% vairāk nekā 2021.gadā. Bankas aktīvi 2022.gada beigās bija 5,12 miljardu eiro apmērā. Bankai \"Citadele\" ir filiāles Lietuvā un Igaunijā. Pēc aktīvu apmēra banka \"Citadele\" 2022.gada beigās bija trešā lielākā banka Latvijā. Tās obligācijas ir iekļautas biržas \"Nasdaq Riga\" parāda vērtspapīru sarakstā. Aptuveni 75% bankas \"Citadele\" akciju pieder starptautiskai investoru grupai un citiem mazākuma akcionāriem, ko pārstāv investīciju kompānija \"Ripplewood Advisors LLC\". Eiropas Rekonstrukcijas un attīstības bankas (ERAB) īpašumā ir gandrīz 25% akciju.", "link": "https://www.delfi.lv/bizness/37293360/bankas_un_finanses/55928128/lietuvas-banka-bridina-bankas-citadele-filiali-par-nepilnibam-klientu-parbaude"},
{"title": "Kriptovalūtas biržas 'Thodex' bosam Turcijā piespriež 11 196 gadus cietumā", "category": "Finanses", "body": "Turcijas  kriptovalūtas biržas  \"Thodex\" vadītājam un diviem viņa radiniekiem katram piespriesti 11 196 gadi cietumā par investoru apkrāpšanu, izkrāpjot miljoniem dolāru, vēsta BBC. 29 gadus vecais Faruks Fatihs Ozers (Faruk Fatih Ozer) 2021. gadā, līdzi paņemot investoru aktīvus, aizbēga uz Albāniju pēc tam, kad pēkšņi sabruka viņa vadītā \"Thodex\" birža. Jūnijā viņš tika izdots atpakaļ Turcijai un atzīts par vainīgu naudas atmazgāšanā, krāpšanā un organizētā noziedzībā. Ozers tiesai sacījis, ka viņš \"nebūtu rīkojies tik amatieriski\", ja viņa nolūks būtu bijis noziedzīgs, ziņoja valsts plašsaziņas līdzekļi. \"Es esmu pietiekami gudrs, lai vadītu jebkuru iestādi uz Zemes,\" viņa teikto citēja aģentūra Anadolu. \"To pierāda šis uzņēmums, ko es nodibināju 22 gadu vecumā,\" viņš piebilda. Īsajā tiesas prāvā Stambulā par vainīgiem tajās pašās apsūdzībās tika atzīti arī viņa māsa Serapa un brālis Guvens. Apsūdzētie notiesāti par vairākiem noziegumiem pret 2027 cietušajiem. Šādi cietumsodi Turcijā ir ierasta parādība kopš nāvessoda atcelšanas 2004. gadā. Prokurori bija lūguši Ozeram piespriest 40 562 gadus cietumā, ziņo AFP. \"Thodex\" tika dibināta 2017. gadā un kļuva par vienu no lielākajām virtuālo valūtu biržām valstī. Turcijas plašsaziņas līdzekļi iepriekš ziņoja, ka Ozers bija aizbēdzis ar aktīviem 2 miljardu ASV dolāru vērtībā. Savukārt prokurora apsūdzības rakstā lēsts, ka kopējie zaudējumi \"Thodex\" investoriem ir 356 miljoni liru. Šī summa biržas sabrukuma brīdī bija aptuveni 43 miljoni ASV dolāru. Tā pati summa tagad ir aptuveni 13 miljonu ASV dolāru vērtībā, jo strauji pieaug inflācija un liras kurss starptautiskajos tirgos ir krities.", "link": "https://www.delfi.lv/bizness/37293360/bankas_un_finanses/55929726/kriptovalutas-birzas-thodex-bosam-turcija-piespriez-11-196-gadus-cietuma"},
{"title": "‘Nākotnes kapitāls’: Portfeļa izmaiņas uz 2023. gada trīsdesmit sesto nedēļu", "category": "Finanses", "body": "Pagājušajā nedēļā 'SEB Roboinvestora' portfelis jau vairākas dienas bija virs 4% un gandrīz pat sasniedza 5%, tomēr piektdien atkal nokrita zem 4%. Bet jāatzīst, ka pagājušās nedēļas svārstības netraucēja, pabeigt šo nedēļu ar mazliet labāku rezultātu. Šoreiz ETF vērtību negatīvi ietekmēja Japānas ETF, kas samazinājās, kamēr ASV akciju ETF izmaiņas bija minimālas. \"SEB Active Fond 80\" ienesīgums izauga no 0,73% līdz 1,25%. Atsevišķi ir vērts atzīmēt Eiropas akciju ETF, kuru ienesīgums nedēļas laikā uzlabojās no -0,9% līdz - 0,09%. Investēts: 5000,55 eiro Kapitāla vērtība: 4832,20 eiro Investīciju ienesīgums: -3,50% (-0,5% par nedēļu) Par to kas notika finanšu tirgos Jūs varat izlasīt Raivja Viluna tirgus apskata:  Olas biržā un finanšu trauma. Nedēļa finanšu pasaulē . Kopīga situācija ar Kuzikova portfeļa akcijām ir šāda: Iepriekšēja nedēļā jau desmit akcijas no piecpadsmit turpināja rādīt vērtības pieaugumu, bet piecu akciju vērtība nokrita. Lielākie vērtību ieguvēji iepriekšējā nedēļā bija \"Walmart\" (+0,16%) un Microsoft (+0,14%). Pagājušajā nedēļā lielākais vērtības kritums bija \"Mosaic\" (-0,25%) un \"Apple Inc.\" (-0,32%) Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Uz doto brīdi ieguldījumi 10 no manām 15 akcijām bija virs 300 eiro, taču 5 akcijām bija zem šīs summas. Es nezinu, kas notiks ar tirgu nākotnē, tāpēc gribu proporcionāli investēt visās akcijās un tādā veida izlīdzināt potenciālos riskus akciju kritumam. Pagājušajā nedēļā es paskatījos, kurām no manām piecām akcijām \"Interactive Brokers\" platforma prognozē kritumu, tās bija \"Coca-Cola\" un \"McDonald's\". \"Microsoft\", \"Google\" un \"Apple\" akcijas cenas varētu iet uz augšu, liecina ekspertu apkopotais viedoklis. Tāpēc nomainīju savus plānus un nopirku \"Apple\" akcijas. Tādēļ, ka man bija uzkrātas nelielas dividendes, es ieguldīju \"Apple\" akcijās mazliet vairāk - 55 eiro. Šonedēļ ieguldījumi ies Latvijas krājobligācijās. Ņemot vērā drūmo situāciju tirgos, domāju, ka turpināšu pakāpeniski palielināt savus Baltijas portfeli. Kriptovalūtās ieguldīt naudu, šobrīd roka neceļas un P2P sektors arī nav labākais, kurā ieguldīt finansiālo saspīlejumu periodā.", "link": "https://www.delfi.lv/bizness/37293360/bankas_un_finanses/55932350/nakotnes-kapitals-portfela-izmainas-uz-2023-gada-trisdesmit-sesto-nedelu"},
{"title": "Kā pieteikties līzingam, lai palielinātu iespēju saņemt finansējumu?", "category": "Finanses", "body": "Automašīnas iegāde līzingā parasti ir rūpīgi pārdomāts darījums ne tikai tās pircējam, bet arī līzinga devējam. Lai izvērtētu darījuma piemērotību abām iesaistītajām pusēm, tiek veikta pārbaude, kuras laikā tiek detalizēti izskatīts klienta aizpildītais pieteikums līzingam un pieņemts lēmums, vai attiecīgais klients ir izvēlējies savai maksātspējai atbilstošu transportlīdzekli. \" Luminor   Līzings \" vadītājs Raivo Bāle skaidro, kā tiek izskatīti līzinga pieteikumi un sniedz padomus, kā jārīkojas pozitīva lēmuma saņemšanai. Līdzīgs process kā mājokļu kredīta gadījumā Kā norāda eksperts, līdzīgi kā aizdevums mājokļa iegādei, arī līzings nozīmē finansiālas saistības, tādēļ līzinga devējam ir jāizvērtē vairāki faktori, lai pārliecinātos par klienta maksātspēju un atbildību attiecībā uz maksājumu veikšanu. Tas nozīmē, ka, pieņemot lēmumu par līzinga piešķiršanu, līzinga devējs veic rūpīgu klienta kredītvēstures pārbaudi, lai mazinātu iespējamos riskus un pārliecinātos, vai plānotais darījums ir atbilstošs abu līgumslēdzēja pušu interesēm un iespējām. Sākotnēja darījuma izvērtēšana un sarunas ar potenciālo klientu palīdz arī vērst uzmanību uz izmaksām, kas saistītas ar automašīnas iegādi un par kurām līzinga pieteikuma iesniedzējs nereti pirmajā mirklī nav aizdomājies. Papildus ikmēneša līzinga maksājumam nepieciešami finanšu līdzekļi arī regulāra auto apkopei, riepu maiņai, apdrošināšanai u.tml., tāpēc līdz ar klienta maksātspējas izvērtēšanu tiek noskaidrots, vai automašīnas pircējam ir visi nepieciešamie finansiālie resursi, lai to turpmāk arī uzturētu. Tiek izvērtētas vairākas kategorijas Līzinga pieteikuma izvērtēšana notiek, vadoties pēc trīs dažādiem kritērijiem. Kā norāda eksperts, pirmkārt, speciālisti izvērtē klienta profilu – tiek pārbaudīta autovadītāja apliecības esamība, līzinga ņēmēja iepriekšējā finanšu uzvedība, piemēram, maksājumu un to kavējumu vēsture. Tiek izvērtēts arī tas, vai potenciālajam klientam ir spēkā esošas vai jau izbeigtas kredītsaistības. Otrkārt, tiek noskaidrota arī līzinga pieteikuma iesniedzēja maksātspēja jeb tas, vai un cik finansiāli apjomīgu darījumu attiecīgais klients var atļauties. Šis faktors ir īpaši nozīmīgs šobrīd, kad ir kāpušas automašīnu cenas, kā arī ikmēneša līzinga maksājumu ietekmējušas pieaugošās Euribor likmes. Kā liecina novērojumi, šī brīža situācijā iedzīvotāji nereti pārkāpj savas maksātspējas robežas, jo būtiskas inflācijas periodā ir grūti prognozēt turpmākos izdevumus un no tiem atkarīgos brīvos pieejamos līdzekļus. Tāpēc, lemjot par līzinga piešķiršanu, aprēķini tiek veikti konservatīvi, t.i., iekļaujot tajos arī iespējamo izmaksu turpmāku kāpumu, tai skaitā Euribor. Arī auto pircēji, kuri nevar iesniegt visus nepieciešamos dokumentus un datus līzinga saņemšanai, visticamāk, saņems atteikumu. Automašīna var būt atbilstoša līzinga piešķiršanai, bet, ja dokumentos iztrūkst nepieciešamo datu, speciālistiem ir tiesības līzingu atteikt. Svarīgi rūpīgi aizpildīt pieteikumu Līzinga iesnieguma veidlapa ir apjomīga, tomēr eksperts iesaka rūpīgi to aizpildīt un sniegt atbildes uz jautājumiem pēc iespējas detalizētāk, tādējādi veicinot raitāku darījuma virzību. Vienlaikus ieteicams izvēlēties iegādei līzingā tādu auto, kas atbilst ne tikai vēlmēm, bet arī iespējām un patiesām vajadzībām.", "link": "https://www.delfi.lv/bizness/37293360/bankas_un_finanses/55910312/ka-pieteikties-lizingam-lai-palielinatu-iespeju-sanemt-finansejumu"},
{"title": "Olas biržā un finanšu trauma. Nedēļa finanšu pasaulē", "category": "Finanses", "body": "No krājobligācijām līdz olu ražotāja mērķiem par biržu. Šī nedēļa finanšu pasaulē iezīmējas ar 26. nedēļu, kad no Eiropas akciju tirgiem aizplūda nauda, bet ķīnieši aizliedz telefonus skolās, iedragājot \"Apple\" akciju vērtību.  Latvieši ir kūtrākie investori Eiropā, šķietami savu naudu krāj zeķē vai bankas kontā, kur to sagrauž inflācija. Pēc iekšzemes kopprodukta (IKP) uz vienu iedzīvotāju mums būtu jāiegulda aktīvāk, bet tas nenotiek. Vai vaina slēpjas neuzticībā bankām, kas 90. gados solīja zelta podus, bet atstāja cilvēkus bez dzīves uzkrājumiem? Vai pie vainas tomēr tradīcijas un nabadzība? Uzzināt vairāk. Par to un visu pārējo nedēļas apskatā!", "link": "https://www.delfi.lv/bizness/37293360/bankas_un_finanses/55927024/olas-birza-un-finansu-trauma-nedela-finansu-pasaule"},
{"title": "VID: konsultantu skaits ir ierobežots un nepieaugs", "category": "Finanses", "body": "Valsts ieņēmumu dienesta ( VID ) darbinieki konsultē iedzīvotājus gan klātienē, gan telefoniski, gan rakstiski, bet darbinieku skaits, kas to dara, ir ierobežots un tas arī nepieaugs, informē VID. Aizpildīt jau esošās vakances kļūstot arvien grūtāk ne tikai profesionālajām zināšanām un prasmēm neatbilstošā atalgojuma dēļ, bet arī tādēļ, ka demogrāfiskās situācijas ietekmē sarūk kopējais piedāvājums darba tirgū. Tādēļ izlemts plānot un novirzīt darbinieku resursus tieši tam konsultāciju veidam, kuru izmanto arvien vairāk iedzīvotāju. Ņemot vērā arvien pieaugošo iedzīvotāju paradumu izmantot tieši elektroniskos VID pakalpojumus un konsultācijas, tam ir nepieciešams un tiek novirzīts arvien lielāks VID nodokļu konsultantu skaits, norāda dienestā. Piemēram, gada ienākumu deklarācijas pēdējo gadu laikā elektroniski iesniedz teju 95% iedzīvotāju. Laikā no šī gada 1. marta līdz 7. septembrim iedzīvotāji ir iesnieguši 1037045 gada ienākumu deklarācijas, no kurām elektroniski iesniegtas 976 622, kamēr papīra veidā – 60423. Kā akcentē dienestā, elektroniskās deklarēšanas sistēmā var ne tikai iesniegt visa veida dokumentus un nodokļu deklarācijas, bet arī uzdot jautājumus un saņemt rakstiskas konsultantu atbildes. Tāpat iedzīvotāji aktīvi izmanto arī VID Konsultatīvo tālruni. Šogad VID konsultatīvajā tālrunī sniegtas 240 582 konsultācijas, bet rakstiski atbildēts uz 58 417 jautājumiem. Taču joprojām ir pieejami arī VID klātienes pakalpojumi. Līdzīgi kā citur gan valsts, gan privātajā sektorā, arī VID klientu apkalpošanas centros klātienes pakalpojumi ir pieejami pēc iepriekšēja pieraksta. VID klātienes pakalpojumi ir pieejami ne tikai VID klientu apkalpošanas centros Rīgā un vēl septiņās Latvijas pilsētās, bet arī vairāk nekā 160 valsts un pašvaldības klientu apkalpošanas centros visā Latvijā. Divdesmit piecos valsts un pašvaldības vienotajos klientu apkalpošanas centros ir pieejams īpašs VID speciālista konsultācijas veids – attālinātais ierēdnis. Tiešsaistes konsultācijai var pieteikties un to saņemt gadījumos, kad nepieciešama konsultācija tieši saistībā ar nodokļu nomaksu nekustamā īpašuma vai zemes pārdošanas gadījumā. VID aicina iedzīvotājus izmantot elektroniskās deklarēšanas sistēmu, gan iesniedzot deklarācijas, gan risinot citus ar nodokļiem saistītos jautājumus.", "link": "https://www.delfi.lv/bizness/37293360/bankas_un_finanses/55934056/vid-konsultantu-skaits-ir-ierobezots-un-nepieaugs"},
{"title": "Novērtējums: Baltijas valstis galvenokārt tiek izmantotas noziedzīgi iegūtas skaidras naudas tranzītam", "category": "Finanses", "body": "Lai labāk izprastu ar skaidru naudu saistītos riskus Baltijas valstīs, Igaunijas, Latvijas un Lietuvas Finanšu izlūkošanas dienesti pirmo reizi veikuši kopīgu skaidras naudas plūsmu stratēģisko novērtējumu. Novērtējumā secināts, ka noziedzīgi iegūta skaidra nauda Baltijas valstis šķērso galvenokārt tranzītā. Vienlaikus saglabājas risks, ka noziedzīgi iegūta skaidra nauda, kas paliek Baltijas valstīs, var tikt legalizēta un nonākt ēnu ekonomikā. Novērtējumā sniegti vairāki ieteikumi noziedzīgi iegūtas skaidras naudas kustības mazināšanai un naudas atmazgāšanas novēršanai. Lai arī digitālo maksājumu izmantošana pieaug, skaidrā nauda, ņemot vērā tās izsekojamības grūtības, joprojām ir nozīmīgs instruments starptautiskām noziedzīgām darbībām un naudas atmazgāšanai. Novērtējumā \"Likumīgas un nelikumīgas naudas plūsmas Baltijas valstīs - stratēģisks novērtējums\" secināts, ka ar skaidru naudu saistīto risku klāsts Baltijas valstīs laika periodā no 2019. līdz 2022. gadam ir mainījies. Covid-19 pandēmijas radītie ceļošanas ierobežojumi, kā arī Krievijas iebrukuma Ukrainā radītās sekas visās trīs Baltijas valstīs ir ievērojami samazinājuši skaidras naudas plūsmas no Krievijas. Tomēr skaidras naudas kustība Baltijas valstīs joprojām ir augsta, un ievērojams apjoms skaidras naudas turpina ieplūst no citām valstīm. Lai arī naudas kustības tendences liecina, ka Baltijas valstis galvenokārt tiek izmantotas tranzītam, pastāv risks, ka noziedzīgi iegūta nauda, kas paliek Baltijas valstīs, var tikt legalizēta un nonākt ēnu ekonomikā. Novērtējumā sniegti vairāki ieteikumi noziedzīgi iegūtas skaidras naudas kustības mazināšanai un naudas atmazgāšanas novēršanai. Būtiski ir turpināt pētīt skaidras naudas plūsmas, lai attīstītu izpratni par noziedzīgi iegūtas skaidrās naudas tendencēm, kas prasa ciešāku sadarbību un datu apmaiņu starp Finanšu izlūkošanas dienestiem, tiesībaizsardzības iestādēm un citām ieinteresētajām pusēm. Svarīgi ir arī stiprināt naudas atmazgāšanas novēršanas normatīvo regulējumu harmonizāciju, lai noziedzniekiem novērstu iespēju izvēlēties starp valstīm Eiropas Savienībā, kam var būt labvēlīgāki skaidrās naudas lietošanas noteikumi. Kopīgā stratēģiskā novērtējuma izstrāde ir viena no AML inovāciju centra (AMLIH) aktivitātēm. AMLIH ir FID iniciatīva, kuras mērķis ir veicināt inovatīvu risinājumu izstrādi efektīvākai naudas atmazgāšanas novēršanai, atklāšanai un apkarošanai. Projektu \"AML inovāciju centra izveide noziedzīgi iegūtu līdzekļu legalizācijas identificēšanas uzlabošanai\" realizē no Eiropas Savienības Atveseļošanas un noturības mehānisma.", "link": "https://www.delfi.lv/bizness/37293360/bankas_un_finanses/55934416/novertejums-baltijas-valstis-galvenokart-tiek-izmantotas-noziedzigi-iegutas-skaidras-naudas-tranzitam"},
{"title": "'Compensa' par vētras un krusas radītiem zaudējumiem izmaksās vairāk nekā 3 miljonus", "category": "Finanses", "body": "Tā ir ne vien šogad Latvijas apdrošināšanas tirgū, bet arī uzņēmuma vēsturē lielākā izmaksājamo apdrošināšanas atlīdzību summa par dabas stihiju radītiem postījumiem. Līdz 22. augustam kopumā \"Compensa\" saņēmusi gandrīz 300 apdrošināšanas atlīdzību pieteikumu, no kuriem visvairāk pieteikumi bijuši auto transporta, lauksaimniecības tehnikas un īpašuma apdrošināšanā par mājokļiem, ēkām un kustamajai mantai nodarītiem zaudējumiem. KASKO  apdrošināšanā ir saņemti 70 pieteikumi par vētras un krusas bojātām automašīnām, atlīdzībām par pieteiktajiem gadījumiem sasniedzot 270 tūkstošus eiro. Vislielākā atlīdzība par postošās vētras un krusas radītajiem zaudējumiem pieteikta sējumu apdrošināšanā, un tās apmērs sasniedz gandrīz 1 miljonu eiro. \"Compensa\" Atlīdzību daļas vadītājs Edgars Lūcis norāda, ka vētras un krusas izraisītie bojājumi bijuši ļoti dažādi, vislielākos postījumus nodarot Zemgalē un Latgalē: \"Pēc pieteikumu skaita varu secināt, ka vislielākie dabas stihijas nodarītie postījumi ir piedzīvoti Dobeles, Jelgavas un Augšdaugavas novados. Šo novadu iedzīvotāji visbiežāk iesnieguši atlīdzības pieteikumus par postījumiem privātmāju jumtiem, ēku fasādēm un logiem, ko radījusi gan lielgraudu krusa, gan vējš. Tāpat zaudējumi nodarīti dažādām saimniecībām, pilnībā iznīcinot gan sējumus, gan kaltes, lopu novietnes un saimniecības ēkas.\" \"Savukārt, kas attiecas uz automašīnām nodarītajiem postījumiem, pieteikumos pamatā redzam bojātas auto virsbūves un logus, par ko lielākoties atbildīga spēcīgā krusa. Tai pat laikā jāvērš uzmanību, ka joprojām turpinām saņemt dažādus atlīdzību pieteikumus, un, visticamāk, to vidū parādīsies arī gadījumi par vētrā zaudētajiem mājlopiem,\" viņš stāsta. Kopumā uzreiz pēc vētras un krusas \"viļņa\", cilvēki aktīvi vērsušies pie \"Compensa\", lai konsultētos, un sākuši strauji iesniegt atlīdzību pieteikumus. \"Šādu klientu aktivitātes intensitāti, kā pieredzējām, sākot no 7. augusta, vēl nekad nebijām piedzīvojuši. Mūsu klientu centrs strādāja pastiprinātā režīmā, nepārtraukti saņemot zvanus un elektroniskos atlīdzību pieteikumus. Šobrīd situācija ir stabilizējusies, un atkal strādājam ierastajā ritmā,\" stāsta Lūcis. \"Compensa\" akcionārs ir \"Vienna Insurance Group\" AG (VIG). VIG akcijas kotējas Vīnes biržā kopš 1994. gada.", "link": "https://www.delfi.lv/bizness/37293360/bankas_un_finanses/55874092/compensa-par-vetras-un-krusas-raditiem-zaudejumiem-izmaksas-vairak-neka-3-miljonus"},
{"title": "Reaģējot uz straujo rubļa vērtības kritumu, Krievijas Banka būtiski paaugstina likmi", "category": "Finanses", "body": "Krievijas  centrālās bankas direktoru padome otrdien ārkārtas sanāksmē nolēma būtiski palielināt bāzes procentlikmi, ņemot vērā straujo rubļa kursa kritumu. Banka bāzes procentlikmi palielināja par 3,5 procentpunktiem līdz 12%. \"Šis lēmums paredzēts, lai ierobežotu cenu stabilitātes riskus,\" norāda banka. Banka novērojusi, ka rubļa vērtības kritums negatīvi ietekmē patēriņa cenas, tādējādi pieaugušas prognozes par inflācijas kāpumu. Jau vēstīts, ka Krievijas rubļa vērtība attiecībā pret ASV dolāru pirmdien nokritās līdz zemākajam līmenim kopš pērnā gada 23.marta, kad bija apritējis mēnesis kopš Maskavas atkārtotā iebrukuma Ukrainā, un pārsniedza 100 rubļus par ASV dolāru. Kopš gada sākuma rubļa vērtība pret dolāru sarukusi par aptuveni 30%. Krievijas sāktā kara Ukrainā sekas arvien vairāk ietekmē nacionālās valūtas vērtību. Rietumvalstu noteiktie ierobežojumi Krievijas naftas eksportam un cenas griesti samazinājuši Krievijas eksporta ieņēmumus. Kā ziņots, Krievijas centrālā banka no 10.augusta līdz šā gada beigām pārtraukusi ārvalstu valūtas pirkšanu iekšējā tirgū, kā arī vienlaikus tā plāno turpināt ārvalstu valūtas pārdošanu, ņemot vērā straujo rubļa kursa kritumu. Iepriekšējā sanāksmē 21.jūlijā centrālā banka likmi paaugstināja par vienu procentpunktu līdz 8,5%. Tas bija pirmais likmes palielinājums kopš pagājušā gada februāra, kad Krievija sāka atkārtoto iebrukumu Ukrainā.", "link": "https://www.delfi.lv/bizness/37293360/bankas_un_finanses/55845488/reagejot-uz-straujo-rubla-vertibas-kritumu-krievijas-banka-butiski-paaugstina-likmi"},
{"title": "Likmju kāpums un inflācija biedē auto pircējus – sarucis līzinga darījumu skaits", "category": "Finanses", "body": "Strauji augot inflācijai un būtiski palielinoties  Euribor  likmēm, krities noslēgto līzinga līgumu skaits, liecina AS \"Kredītinformācijas Birojs\" apkopotā informācija. Izvērtējot Latvijas lielāko līzinga uzņēmumu datus, šī gada 2. ceturksnī, salīdzinot ar attiecīgo laika periodu pērn, noslēgto līzinga līgumu skaits ir par 8% mazāks. Savukārt, turpinot augt vidējai vienam kredītam izsniegtai summai, kopējais izsniegtais apjoms saglabājies teju nemainīgs (+1%). \"Pēc 2020. gadā piedzīvotā krituma līzinga tirgus nākamos gadus uzrādīja atkopšanās tendences, audzējot darījumu skaitu pret attiecīgo laika periodu iepriekšējā gadā. Tomēr, sākot ar 2022. gada 2. ceturksni, darījumu skaits, salīdzinot ar gadu iepriekš, sācis samazināties,\" informē AS \"Kredītinformācijas Birojs\" izpilddirektors Intars Miķelsons. Vidējais darījumu skaita samazinājums katru ceturksni ir par aptuveni 200 darījumiem. Turpretī noslēgto darījumu summas regulāri pieaug, vienīgo reizi darījumu summām samazinoties 2022. gadā 2. ceturksnī. Salīdzinot pagājušā gada 2. ceturksni ar šī gada 2. ceturksni, slēgto finanšu līzinga darījumu skaits krities par 14%. Nedaudz samazinājusies arī kopējā finanšu līzingā izsniegtā summa. Operatīvo līzingu sarežģītā ekonomiskā situācija ietekmējusi mazāk, un šajā jomā tik būtiskas svārstības nav novērojamas. Kā norāda Miķelsons, operatīvā līzinga izmaiņas ir samērā nebūtiskas, jo uzņēmumu biznesa plānā, iespējams, jau iepriekš bija iekļauta automašīnu nomaiņa un tam paredzēti līdzekļi, tāpēc tirgus ietekmēts mazāk. \"Auto tirdzniecības nozarē kopš 2022. gada beigām ir jūtams noslēgto darījumu skaita samazinājums par aptuveni 30 līdz 40%. Lielākā problēma jaunu automašīnu iegādē ir tieši privātpersonām, kurām Euribor dēļ sadārdzinājuma mēneša hipotekārā kredīta maksājums ir palielinājies par 300 līdz 400 eiro, tādēļ tiek noteiktas prioritātes un jaunu automašīnu iegāde tiek atlikta vai arī banka atsaka līzinga darījumu,\" skaidro  Auto asociācijas  prezidents Andris Kulbergs. \"Ja iepriekšējos gados privātpersonām jaunas automašīnas iegādes finansējums bija aptuveni 30% no pašu kapitāla, bet 70% gadījumos tika izmantots līzings, tad šobrīd redzam, ka šis sadalījums ir mainījies jau uz 40% pašu kapitālu un 60% līzinga darījumiem. Jānorāda, ka jauno automašīnu pirkuma skaita samazinājums Euribor dēļ būtiski ietekmē arī iespējas iegādāties jaunus elektroauto, kas savukārt negatīvi ietekmē CO2 emisiju mērķu sasniegšanu,\" skaidro Kulbergs . Neskatoties uz tirgus kritumu, palielinoties dzīves dārdzībai, turpinājušas augt arī vidējās darījumu summas. 2021. gada 2. ceturksni finanšu līzinga vidējā viena darījuma summa bija 14,7 tūkstoši eiro, bet 2022. gada 2. ceturksnī jau 16,5 tūkstoši eiro, veidojot pieaugumu par aptuveni 12%. Savukārt šī gada 2. ceturksni vidēji aizdevums bijis jau 19,1 tūkstotis eiro, kas ir pieaugums par aptuveni 16%, salīdzinot ar gadu iepriekš. Operatīvā līzinga vidējās darījumu summu pieaugums ir praktiski apstājies. 2021. gada 2. ceturksnī vidējā darījumu summa bija 13,3 tūkstoši eiro, gadu vēlāk - 15,8 tūkstoši eiro, kas ir pieaugums par 18%. Savukārt šī gada 2. ceturksnī darījumi tiek slēgti par vidēji 16 tūkstošiem eiro, kas ir pieaugums tikai par 1%. \"Lielākā daļa līzinga līgumu klientu, kas aizdevumu ņēmušas bankās, ir ar pozitīvu kredītreitingu. Šobrīd kaut vienu dienu maksājumus kavē 3,7% banku līzinga klienti. Šajā rādītājā situācija ir stabila jau vairāku gadu garumā. Tomēr, ņemot vēra, ka joprojām augstās inflācijas dēļ, kas pārsniedz algu pieaugumu, turpina samazināties iedzīvotāju maksātspēja, var paaugstināties maksājumu kavētāju skaits,\" brīdina Miķelsons.", "link": "https://www.delfi.lv/bizness/37293360/bankas_un_finanses/55844808/likmju-kapums-un-inflacija-biede-auto-pircejus-sarucis-lizinga-darijumu-skaits"},
{"title": "Pirmo reizi kopš finanšu krīzes pasaulē sarukusi mājsaimniecību bagātība", "category": "Finanses", "body": "Pasaules mājsaimniecību bagātība pagājušajā gadā sarukusi pirmo reizi kopš finanšu krīzes 2008. gadā, jo inflācija un  ASV  dolāra kursa kāpums no bagātības \"dzēsis\" aptuveni 11,3 triljonus ASV dolāru, raksta \"Bloomberg\". Saskaņā ar otrdien publicēto \" Credit Suisse \" ikgadējo globālo bagātības pārskatu, kopējā neto privātā bagātība visā pasaulē samazinājās par 2,4% līdz 454,4 triljoniem ASV dolāru. Kritums bagātībā izteiktāk bijis jūtams Ziemeļamerikas un Eiropas mājsaimniecībās, kuras kopumā zaudējušas 10,9 triljonus dolāru. Ne visos reģionos vērojams kritums. Neskatoties uz sankciju ietekmi, Krievija gada laikā reģistrējusi lielu bagātības pieaugumu – tās miljonāru skaits pieaudzis par 56 personām, liecina ziņojums. Latīņamerikā kopējā bagātība pieauga par 2,4 triljoniem ASV dolāru, ko veicināja valūtas kursa pieaugums pret ASV dolāru vidēji par 6%. \"Covid-19 laikā mājsaimniecību bagātības pieaugums izrādījās noturīgs un 2021. gadā pieauga līdz rekordam. Taču inflācija, pieaugošās procentu likmes un valūtas vērtības samazināšanās veicinājusi izmaiņas 2022. gadā,\" skaidro \"Credit Suisse\" pasaules ekonomikas un pētniecības vadītāja Nanete Heklere-Faidherbe. Pētījuma eksperti prognozē, ka pasaulē līdz 2027. gadam kopējais bagātības apmērs palielināsies par 629 triljoniem ASV dolāru jeb 38%. Savukārt miljonāru skaits līdz 2027. gadam varētu sasniegt 86 miljonus, pieaugot no aptuveni 60 miljoniem 2022. gadā. \"Global Wealth Report\" analizē 5,3 miljardu cilvēku finanses visā pasaulē. Ar jaunāko \"Credit Suisse\" ziņojumu/pārskatu vari iepazīties  šeit .", "link": "https://www.delfi.lv/bizness/37293360/bankas_un_finanses/55845646/pirmo-reizi-kops-finansu-krizes-pasaule-sarukusi-majsaimniecibu-bagatiba"},
{"title": "Noslēdzies konkurss uz FID priekšnieka amatu, tajā uzvarējis Toms Platacis", "category": "Finanses", "body": "Noslēdzies atklātais konkurss uz Finanšu izlūkošanas dienesta (FID) priekšnieka amatu. Par tā uzvarētāju kļuvis Toms Platacis, informē  Valsts kanceleja . Platača līdzšinējā darbavieta ir FID, kurā viņš no 2019. gada ieņēmis dažādus amatus, tai skaitā kopš 2022. gada vidus bijis FID priekšnieka pienākumu izpildītājs. Viņš bijis arī Stratēģiskās analīzes nodaļas vadītājs, Sadarbības koordinācijas nodaļas vadītājs un no 2020. gada – FID priekšnieka vietnieks. Pirms tam konkursa uzvarētājs strādājis advokātu birojā \"Deloitte Latvia\" par juristu. Konkursa uzvarētājs Latvijas Universitātē ieguvis profesionālo maģistra grādu tiesību zinātnē un jurista kvalifikāciju. Papildus tam Platacis 2021. gadā kļuvis par sertificētu noziedzīgi iegūtu līdzekļu legalizācijas novēršanas speciālistu. Konkursa 3. kārtā, kuras ietvaros tika pārbaudītas pretendentu vadības kompetences (pārmaiņu vadīšana, lēmumu pieņemšana, stratēģiskais redzējums, komandas vadīšana, rezultātu sasniegšana), Platacis visās ieguva augstu novērtējumu – \"ļoti labi\". Tālākie soļi paredz, ka amata konkursā visaugstāko novērtējumu guvušais pretendents tiks virzīts Ministru kabineta apstiprinājumam, bet pēc tam valdība to ieteiks Saeimai, kas lems par Platača iecelšanu amatā uz pieciem gadiem. Konkurss norisinājās trīs kārtās. Pirmās kārtas laikā konkursa komisija izvērtēja iesniegtos dokumentus un pretendentu atbilstību obligātajām prasībām. Konkursa otrajā kārtā pretendenti konkursa komisijai skaidroja savu motivāciju ieņemt šo amatu, atbildēja uz komisijas jautājumiem un izklāstīja savu redzējumu par FID darbības prioritātēm un attīstību. Savukārt konkursa trešajā kārtā tika pārbaudītas pretendentu vadības kompetences. Konkursa pretendentu vērtēšanas komisiju vadīja Valsts kancelejas direktors Jānis Citskovskis. Tās sastāvā bija ģenerālprokurors Juris Stukāns, Iekšlietu ministrijas valsts sekretārs Dimitrijs Trofimovs, Finanšu ministrijas valsts sekretāre Baiba Bāne, Satversmes aizsardzības biroja direktors Egils Zviedris un Valsts drošības dienesta priekšnieks Normunds Mežviets. Tāpat pretendentu vērtēšanā ar padomdevēja tiesībām piedalījās biedrības \"Fintech Latvija asociācija\" valdes locekle Tīna Lūse, Latvijas Bankas padomes locekle Kristīne Černaja-Mežmale un Latvijas Darba devēju konfederācijas prezidents Andris Bite. FID ir neatkarīga, Ministru kabineta pārraudzībā (institucionālo pārraudzību īsteno ar iekšlietu ministra starpniecību) esoša vadošā iestāde noziedzīgi iegūtu līdzekļu legalizācijas novēršanā, un tās mērķis ir novērst iespēju izmantot Latvijas Republikas finanšu sistēmu noziedzīgi iegūtu līdzekļu legalizācijai un terorisma un proliferācijas finansēšanai.", "link": "https://www.delfi.lv/bizness/37293360/bankas_un_finanses/55847598/nosledzies-konkurss-uz-fid-prieksnieka-amatu-taja-uzvarejis-toms-platacis"},
{"title": "Dzelzsrūdas cenas svārstības norāda uz investoru drūmo noskaņojumu Ķīnā", "category": "Finanses", "body": "Starptautiskais medijs \"Bloomberg\" to skaidro ar investoru reakciju uz Ķīnas negaidīto lēmumu samazināt aizdevumu procentu likmi un citiem datiem, kas signalizē, ka pasaules otrā lielākā ekonomika pēc pandēmijas neatgūstas tik strauji, kā finanšu tirgi cerēja. \"Bloomberg\" ziņo, ka cenas dzelzsrūdai, kas ir tērauda ražošanas galvenā sastāvdaļa, ir samazinājušās par aptuveni 13% kopš augstākā punkta sasniegšanas jūlijā. Kritums tiek skaidrots ar to, ka izgaist cerības, ka Ķīna spēs veicināt ekonomikas izaugsmi. Medijs rakstā, ka krītas vērtība arī citiem rūpniecībā svarīgiem metāliem, piemēram, varam un alumīnijam. Investorus bažīgus dara Ķīnas centrālās bankas lēmums samazināt gada aizdevumu procentu likmi par 15 procentpunktiem. Tas ir lielākais samazinājums kopš 2020. gada. Šobrīd gada aizdevuma likme ir 2,5%. Ķīna nolēmusi likmi samazināt, lai stiprinātu ekonomiku, kas saskaras ar jauniem riskiem nekustamā īpašuma sektora lejupslīdes dēļ. Mediji vēsta, ka lēmums par aizdevumu procentu likmes samazināšanu tika pieņemts īsi pirms jūlija ekonomiskās aktivitātes datu publicēšanas, kas rādīja, ka rūpnieciskā ražošana, mazumtirdzniecība un kapitāla investīcijas ir pieaugušas lēnāk nekā gaidīts, savukārt bezdarba līmenis pilsētās pieaudzis straujāk. Nekustamā īpašuma sektors veido apmēram 40% no valsts tērauda pieprasījuma, bet nu jau vairākus gadus tas balansē uz krīzes robežas. Pirmdien, 14. augustā, \"Country Garden\" akcijas cena saruka par vairāk nekā 18%, visticamāk, kā atbilde tā vadītāja Jana Huijaņa paziņojumam, ka uzņēmums \"saskaras ar lielākajām grūtībām kopš mūsu izveidošanas\". Ķīna  arī paziņojusi, ka pārtrauks publiskot jauniešu bezdarba rādītājus, raksta britu raidsabiedrība BBC. Vairāki eksperti šo rādītāju uzskatīja par galveno norādi uz valsts ekonomiskās attīstības palēnināšanos. Jūnijā Ķīnas bezdarba līmenis 16 līdz 24 gadus veciem jauniešiem pilsētās sasniedza rekordaugstu līmeni – vairāk nekā 20%. Otrdien publicētie oficiālie dati liecina, ka kopējais bezdarba līmenis Ķīnā jūlijā bija pieaudzis līdz 5,3%.", "link": "https://www.delfi.lv/bizness/37293360/bankas_un_finanses/55844148/dzelzsrudas-cenas-svarstibas-norada-uz-investoru-drumo-noskanojumu-kina"},
{"title": "Akciju cenas pasaules biržās krītas", "category": "Finanses", "body": "Lielākās ASV bankas, to skaitā \"JPMorgan Chase\" un \"Wells Fargo\", piedzīvoja akciju cenu krišanos par vairāk nekā 2%. Mazumtirdzniecības apgrozījums ASV jūlijā bijis par 0,7% lielāks nekā jūnijā, tādējādi kāpums bijis lielāks par analītiķu prognozēto, liecina otrdien publiskotie Savienoto Valstu Tirdzniecības ministrijas dati. Tas palielināja iespējamību, ka ASV Federālā rezervju sistēma (FRS) atkal paaugstinās procentlikmes, sacīja OANDA vecākais tirgus analītiķis Edvards Moja. \"Ķīnā nav pietiekamas [ekonomikas] izaugsmes un, pēc tirgus domām, izaugsme ASV ir pārāk liela, lai tas patiktu FRS,\" piebilda \"Briefing.com\" analītiķis Patriks O'Hērs. Ķīnas publiskotie ekonomikas dati liecināja par mazumtirdzniecības apgrozījuma pieauguma palēnināšanos jūlijā, savukārt rūpnieciskā ražošana neapmierināja analītiķu cerības un pieauga bezdarbs. Ķīnas centrālā banka otrdien samazināja divas procentu likmes, ņemot vērā gausu valsts ekonomikas izaugsmi un bažas par jaunu lejupslīdi nekustamo īpašumu sektorā. Domājams, ka šis solis \"diez vai dos lielu ilgstošu labumu, ja nav valdības izdevumu\", atzīmēja \"SPI Asset Management\" analītiķis Stīvens Iniss. Ķīna arī paziņoja, ka vairs nepubliskos datus par jauniešu bezdarbu, kas jūnijā sasniedza rekordlīmeni - 21,3%. Naftas cenas  turpināja kristies bažās par vājāku jēlnaftas pieprasījumu Ķīnā, kas ir pasaules galvenā jēlnaftas importētāja. ASV biržu indekss \"Dow Jones Industrial Average\" otrdien kritās par 1,0% līdz 34 946,39 punktiem, indekss \"Standard & Poor's 500\" saruka par 1,2% līdz 4437,86 punktiem, savukārt indekss \" Nasdaq  Composite\" samazinājās par 1,1% līdz 13 631,05 punktiem. Londonas biržas indekss FTSE 100 otrdien kritās par 1,6% līdz 7389,64 punktiem, Frankfurtes biržas indekss  DAX  saruka par 0,9% līdz 15 767,28 punktiem, bet Parīzes biržas indekss CAC 40 samazinājās par 1,1% līdz 7267,70 punktiem. Ņujorkas biržas elektroniskajā tirdzniecībā WTI markas jēlnaftas cena otrdien kritās par 1,8% līdz 80,99 ASV dolāriem par barelu. \"Brent\" markas jēlnaftas cena Londonas biržā samazinājās par 1,5% līdz 84,89 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 12,72% līdz 38,81 eiro par megavatstundu. Eiro vērtība pret ASV dolāru otrdien kritās no 1,0908 līdz 1,0905 dolāriem par eiro, britu mārciņas vērtība pret ASV dolāru pieauga no 1,2686 līdz 1,2704 dolāriem par mārciņu, bet ASV dolāra vērtība pret Japānas jenu palielinājās no 145,50 līdz 145,57 jenām par dolāru. Eiro vērtība pret britu mārciņu kritās no 85,97 līdz 85,82 pensiem par eiro.", "link": "https://www.delfi.lv/bizness/37293360/bankas_un_finanses/55848420/akciju-cenas-pasaules-birzas-kritas"},
{"title": "Baltijas investoriem šogad vismīļākās 'Tesla', 'AMD' un 'Volkswagen' akcijas", "category": "Finanses", "body": "Šī gada pirmajā pusgadā pēc darījumu skaita Baltijas investori visbiežāk veikuši darījumus ar ASV elektroauto ražotāja \" Tesla \" akcijām, ASV tehnoloģiju uzņēmuma \"Advanced Micro Devices\" ( AMD ) un Vācijas autobūves uzņēmuma \" Volkswagen \" akcijām, liecina \" Luminor \" Investoru platformas dati. \"Luminor\" bankas pārstāvji stāsta, ka viņu klientu vidū Baltijā lielā cieņā ir arī tehnoloģiju uzņēmumi, piemēram, \"Alibaba\", \" Microsoft \", \"Alphabet\", \"Apple\" un \"Nvidia\". Savukārt Eiropā bāzēto uzņēmumu vidū vislielākā investoru interese bija pievērsta Vācijas automobiļu ražošanas uzņēmumiem, tajā skaitā \" Mercedes-Benz \", un Francijas finanšu pakalpojumi sniedzējiem, piemēram, \"BNP Paribas\" un \" Societe Generale \". \"Investīciju tirgiem šis gads līdz šim ir bijis pozitīvs,\" stāsta \"Luminor\" Uzkrājumu un ieguldījumu produktu vadītājs Jānis Bebris. Finanšu tirgi pēc pagājušā gada pirmajā pusē piedzīvotajiem satricinājumiem atguvušies, un lielāko ASV un Eiropas biržu indeksi šobrīd sasnieguši šogad augstāko līmeni. \"Investoru vidū līderpozīcijas jau ilgstoši saglabā uzņēmuma \"Tesla\" akcijas, kuru cena pagājušā gada otrajā pusē strauji kritās, zemāko tās vērtību sasniedzot tieši pērnā gada nogalē un pirmajās 2023. gada nedēļās. Tomēr šī gada sākumā uzņēmuma akcijas sāka atgūt zaudēto vērtību, un Baltijas investoru ticība uzņēmuma ilgtermiņa vīzijai joprojām saglabājas stipra,\" stāsta Bebris. Viņš norāda, ka banku sektora satricinājumu dēļ, kas aizsākās ASV un ātri ieguva globālu rezonansi, investori izmantoja labvēlīgus tirgus apstākļus, lai vairāk investētu Eiropas finanšu instrumentos. \"Ievērojama investīciju pieplūde bija vērojama Rietumeiropas banku sektorā, kura akcijas pēc martā piedzīvotā straujā krituma daļēji atguva zaudēto vērtību, taču investoru piesardzība par ilgtermiņa sektora stabilitāti un neskaidrība par risku pārvaldības efektivitāti nav ļāvusi tām atgriezties iepriekšējos cenu līmeņos,\" norāda Bebris. \"Savukārt enerģētikas un veselības sektora uzņēmumi, kuri bija ļoti populāri iepriekšējos gados, šī gada pirmajā pusē ir zaudējuši Baltijas investoru interesi, un darījumu apjoms salīdzinoši ar iepriekšējiem gadiem ievērojami samazinājies. Renesansi piedzīvo arī obligāciju tirgus, kas ilgu laiku nebija privāto investoru interešu zonā,\" piebilst \"Luminor\" Uzkrājumu un ieguldījumu produktu vadītājs. Lielāko vērtības pieaugumu pusgada laikā klientu portfeļiem veidojušas \"Nvidia\", \"Tesla\", \"Coinbase\" un \"Apple\" akcijas, jo tiem šī gada pirmais pusgads bijis īpaši veiksmīgs. Banka arī pamanījusi, ka salīdzinot ar iepriekšējo gadu, interese par biržā tirgotiem fondiem (ETF) ir nedaudz samazinājusies, jo investori vēlas vairāk ieguldīt lielos tehnoloģiju uzņēmumos, nevis diversificētās stratēģijās. ETF sektorā lielākā daļa investīciju pieplūdušas \"iShares Core MSCI Emerging Markets IMI UCITS\" ETF, kura ieguldījumu mērķis ir investīcijas plašā attīstības valstu tirgu uzņēmuma akcijās, un dažādos ETF, kas nodrošina ieguldījumus tādos lielos indeksos kā \"S&P500 Core\" vai \"S&P500 Information Tech\".", "link": "https://www.delfi.lv/bizness/37293360/bankas_un_finanses/55847394/baltijas-investoriem-sogad-vismilakas-tesla-amd-un-volkswagen-akcijas"},
{"title": "'Bitcoin' svārstīguma vietā nācis nogurums un apātija", "category": "Finanses", "body": "Pasaules pirmā un populārākā kriptovalūta \" Bitcoin \", kā liecina \"Bloomberg\" aprēķini, pēdējā laikā ir pieredzējusi mazākās svārstības 90 dienu periodā kopš 2016. gada. Eksperti to sauc par \"apātiju\". Viens no iemesliem, kāpēc finanšu eksperti parasti neiesaka ieguldīt kriptovalūtās, slēpjas tieši cenu svārstībās. Pirms pāris gadiem dažu stundu un pat minūšu laikā \"Bitcoin\" cenas varēja pieaugt vai nokristies par vairākiem tūkstošiem ASV dolāru. Piemēram, 2021. gada sākumā \"Bitcoin\" cena nedaudz vairāk nekā mēneša laikā dubultojās. Tomēr kopš 2022. gada, kad iestājās tā sauktā \"kripto ziema\", kad daudzi nozares uzņēmumi bankrotēja, digitālās monētas zaudēja milzu vērtību, bet investori savu naudu pārcēla uz drošākiem aktīviem, svārstības ir mazākas un retāk novērojamas. \"Bloomberg\" analītiķu apkopotie dati rāda, ka 90 dienu periodā \"Bitcoin\" uzrāda mazākās cenas izmaiņas kopš 2016. gada. Svārstību mazināšanās redzama jau kopš šī gada ziemas. Apskatot \"Bitcoin\" cenu sešu mēnešu griezumā līdz 16. augustam redzams, ka, lai gan cena digitālajai monētai pieaugusi par nedaudz vairāk nekā 20%, pārsvarā tā turas pie 29 tūkstošiem ASV dolāru par monētu (citās platformās cena pieturas pie 26 tūkstošiem dolāru). Lai gan vasaras vidū nelielu entuziasmu veicināja fakts, ka \"Blackrock\", kas ir pasaules lielākā investīciju firma, grasās ASV tirgū piedāvāt \"Bitcoin\" ETF, kopumā entuziasms no digitālo monētu investoru puses ir bijis mazs. \"Kestra Investment Management\" investīciju direktore Kara Mērfija uzskata, ka ilgtermiņa vilinājums \"Bitcoin\" ir palicis, bet šobrīd, kad procentu likmes kāpj un \"bezmaksas naudas\" investīcijām nav, kriptovalūtas nav pievilcīgākais aktīvs, jo, pretēji akcijām, to vērtību negarantē nekas cits, izņemot pieprasījumu tirgū. Eksperte uzskata, ka apātija saglabāsies, jo \"Bitcoin\" lielās svārstības, visticamāk, neatgriezīsies, ņemot vērā naudas aizņemšanās dārdzību.", "link": "https://www.delfi.lv/bizness/37293360/bankas_un_finanses/55848698/bitcoin-svarstiguma-vieta-nacis-nogurums-un-apatija"},
{"title": "Lielākajai daļai kredītņēmēju maksājums nav audzis vairāk par 100 eiro, lēš banku pārstāvji", "category": "Finanses", "body": "Vidēji 72% mājokļa kredītņēmēju ikmēneša maksājums nav pieaudzis vairāk par 100 eiro, un 60% līgumu gadījumā mēneša maksājums ir mazāks par 350 eiro, liecina asociācijas dati. Kredītportfeļa analīze liecina, ka kavētāju skaits nepārsniedz 0,5%, un šobrīd tas nepieaug. Iespējamais grūtībās nonākušo kredītņēmēju skaits pārskatāmā nākotnē nevarētu pārsniegt 1%, ja vien ECB likmes netiek celtas būtiski. Ikmēneša maksājuma īpatsvars (DSTI) pret ienākumiem kredītņēmējiem vidēji portfelī ir mazāks par 25%, salīdzinot ar 40% maksimālo slieksni. Vienlaikus FNA aicina Latvijas Banku un Finanšu ministriju viest skaidrību saistībā ar priekšlikumiem par veidu, kā sniegt atbalstu hipotekārā kredīta ņēmējiem. \"Asociācija izprot pievērsto uzmanību procentu likmju pieaugumam, ko ietekmē  Eiropas Centrālās bankas  (ECB) lēmumi,\" teikts FNA paziņojumā. \"Saprotam, ka dažiem aizņēmējiem ikmēneša maksājumi var kļūt nepanesami. Tomēr katrs šāds gadījums jāizvērtē individuāli, atbalstu piešķirot pēc noteiktiem kritērijiem, vērtējot klientu uzkrājumus un ienākumus. ES un Latvijas tiesību akti skaidri paredz, kādos gadījumos kredītu uzskatīt par pārskatītu (forborne exposure) un kad to atspoguļot kredītņēmēja kredītvēsturē,\" norāda asociācija. \"Ja tiek virzīti lēmumi par individualizētas pieejas aizstāšanu ar vispārēju procentu likmju samazināšanu pēc noteiktiem kritērijiem, tad ir nepieciešams arī noteikt, ka tas negatīvi neietekmē kredītņēmēja individuālo kredītvēsturi. Jāņem arī vērā, ka Euribor procentu likmes vispārēja ierobežošana ar likumu var nozīmēt, ka bankas var beigt kreditēt (izsniegt jaunus kredītus), jo ekonomiski izdevīgāk ieguldīt citos instrumentos ar zemāku risku un augstāku procentu likmi, kas nav ierobežota,\" norāda FNA. Lemjot par pasākumiem hipotekāro kredītņēmēju atbalstam, jāņem vērā faktiskā situācija, kas ir pamatota ar datiem, uzsver FNA. Lai arī kredītportfelis ir ar pieaugošu tendenci, Latvijas iedzīvotāju kopējais aizņemšanās līmenis ir zemākais ekonomiski attīstīto valstu vidū. Tādējādi ECB procentu likmju palielinājuma negatīvā ietekme Latvijā ir sagaidāma mazāka nekā pārējās OECD valstīs, uzskata asociācija.", "link": "https://www.delfi.lv/bizness/37293360/bankas_un_finanses/55849472/lielakajai-dalai-kreditnemeju-maksajums-nav-audzis-vairak-par-100-eiro-les-banku-parstavji"},
{"title": "Akciju cenas ASV un Eiropas biržās pārsvarā krītas", "category": "Finanses", "body": "Akciju cenas Volstrītā un Eiropas biržās trešdien pārsvarā kritās, ASV  Finanšu ministrijas  obligāciju ienesīgumam sasniedzot daudzu gadu augstāko līmeni. ASV Finanšu ministrijas 10 gadu obligāciju ienesīgums pieauga līdz 4,26%, kas ir augstākais līmenis kopš 2008.gada. Tas pieauga pēc ASV Federālās rezervju sistēmas (FRS) sanāksmes protokola publiskošanas, kurā norādīts uz ievērojamiem riskiem, ka cenu kāpums turpināsies. Britu mārciņas vērtība pieauga pēc Lielbritānijas inflācijas datu publiskošanas. Gada inflācija Lielbritānijā jūlijā samazinājusies līdz 6,8% salīdzinājumā ar 7,9% jūnijā, tādējādi reģistrēts zemākais līmenis kopš 2022.gada februāra, trešdien paziņoja valsts statistikas birojs. Inflācijas līmenis Lielbritānijā tomēr ir augstākais  G7  valstu vidū, un tās samazinājums var nebūt pietiekams, lai novērstu jaunu procentlikmju celšanu septembrī. ASV biržu indekss \"Dow Jones Industrial Average\" trešdien kritās par 0,5% līdz 34 765,74 punktiem, indekss \"Standard & Poor's 500\" saruka par 0,8% līdz 4404,33 punktiem, savukārt indekss \" Nasdaq  Composite\" samazinājās par 1,2% līdz 13 474,63 punktiem. Londonas biržas indekss FTSE 100 trešdien kritās par 0,4% līdz 7356,88 punktiem, Frankfurtes biržas indekss  DAX  pieauga par 0,1% līdz 15 789,45 punktiem, bet Parīzes biržas indekss CAC 40 samazinājās par 0,1% līdz 7260,25 punktiem. Ņujorkas  biržas elektroniskajā tirdzniecībā WTI markas jēlnaftas cena trešdien kritās par 2,0% līdz 79,38 ASV dolāriem par barelu. \"Brent\" markas jēlnaftas cena Londonas biržā samazinājās par 1,7% līdz 83,45 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 2,65% līdz 37,78 eiro par megavatstundu. Eiro vērtība pret ASV dolāru trešdien kritās no 1,0905 līdz 1,0880 dolāriem par eiro, britu mārciņas vērtība pret ASV dolāru pieauga no 1,2705 līdz 1,2725 dolāriem par mārciņu, bet ASV dolāra vērtība pret Japānas jenu palielinājās no 145,57 līdz 146,33 jenām par dolāru. Eiro vērtība pret britu mārciņu kritās no 85,83 līdz 85,48 pensiem par eiro.", "link": "https://www.delfi.lv/bizness/37293360/bankas_un_finanses/55852234/akciju-cenas-asv-un-eiropas-birzas-parsvara-kritas"},
{"title": "Straujākais ECB likmju kāpums ir jau aiz muguras, uzsver Kazāks", "category": "Finanses", "body": "Ja  Eiropas Centrālā banka  (ECB) tuvākajos mēnešos cels bāzes likmes, palielinājums būs neliels, ceturtdien intervijā TV3 raidījumam \"900 sekundes\" prognozēja  Latvijas Bankas  prezidents Mārtiņš Kazāks. Viņš norādīja, ka straujākais ECB procentu likmju kāpums šobrīd ir jau aiz muguras, jo inflācija sāk samazināties visā eirozonā. Kazāks atzīmēja, ka inflācijas kāpums bija negaidīti straujš, kā arī inflācija bija ļoti augsta, negatīvi ietekmējot pilnīgi visus iedzīvotājus. \"Galvenais uzdevums ir šo inflāciju ļoti strauji samazināt, jo, ja šī slimība tiek ielaista, sāpes ir krietni, krietni lielākas. Labā ziņa ir, ka inflācija tiešām sāk samazināties visā eirozonā, tostarp arī Latvijā,\" sacīja Latvijas Bankas prezidents. Viņš uzsvēra, ka tādējādi arī procentu likmju pusē lielākais kāpums ir aiz muguras. \"Ja vēl kāds procentu likmju kāpums būs, tad tie būs ļoti nelieli palielinājumi. Līdz ar to diezgan droši var teikt, ka galvenais ir aiz muguras,\" sacīja Kazāks. Vienlaikus Latvijas Bankas prezidents gan norādīja, ka vēl būs jāvērtē jaunākie pieejamie dati, kā jaunākās prognozes par situāciju turpmāk. Jau vēstīts, ka Latvijā patēriņa cenas šogad jūlijā salīdzinājumā ar jūniju pieauga par 0,7%, bet gada laikā - šogad jūlijā salīdzinājumā ar 2022.gada jūliju - palielinājās par 6,4%, kamēr mēnesi iepriekš gada inflācija bija 7,9%. Vienlaikus 12 mēnešu vidējais patēriņa cenu līmenis, salīdzinot ar iepriekšējiem 12 mēnešiem, jūlijā pieauga par 17%. Savukārt eirozonā gada inflācija jūlijā bija 5,3% salīdzinājumā ar 5,5% jūnijā. Tāpat ziņots, ka ECB no 2023.gada 2.augusta paaugstinājusi galvenās procentu likmes. ECB padomes sēdē 27.jūlijā Frankfurtē tika nolemts palielināt galveno refinansēšanas operāciju likmi līdz 4,25%, noguldījumu iespējas uz nakti likmi līdz 3,75% un aizdevumu iespējas uz nakti likmi līdz 4,5%. Visas trīs likmes tika paaugstinātas par 0,25 procentpunktiem. Pēc padomes sēdes ECB pārstāvji pauda, ka galvenās ECB procentu likmes tiks noteiktas pietiekami ierobežojošā līmenī tik ilgi, kamēr tas būs nepieciešams, lai panāktu inflācijas savlaicīgu atgriešanos 2% vidējā termiņa mērķa līmenī. Procentu likmes ECB padome palielināja devīto sanāksmi pēc kārtas. Nākamā ECB padomes sēde paredzēta 14.septembrī.", "link": "https://www.delfi.lv/bizness/37293360/bankas_un_finanses/55852484/straujakais-ecb-likmju-kapums-ir-jau-aiz-muguras-uzsver-kazaks"},
{"title": "Vjetnamas elektroauto ražotājs dienas laikā kļūst vērtīgāks par 'Ford' un 'General Motors'", "category": "Finanses", "body": "Uzņēmums, kas pieder vjetnamiešu miljardierim Famam Natam Vongam, sadarbībā ar Honkongas finanšu firmu \"Black Spade Acquisition\", sākotnējo akciju cenu bija noteicis 10 ASV dolāru apmērā. Taču jau pirmajā tirdzniecības dienā tā cena pārsniedza 37 ASV dolārus par akciju, raksta \"Reuters\". Tādējādi uzņēmuma tirgus kapitalizācija pārsniedza 80 miljardus ASV dolāru, kas ir teju divreiz vairāk nekā leģendārajiem ASV ražotājiem \" Ford \" (47 miljardi dolāru) un \" General Motors \" (45 miljardi dolāru). Kompānijas pārstāvji šo veiksmi skaidro ar faktu, ka uzņēmums, kas ir daļa no lielākas miljardierim piederošās grupas, Vjetnamā elektroauto jomā darbojas jau vairāk nekā sešus gadus, un jau ir pārdevis vairāk nekā 20 tūkstošus automašīnu. Tam esot saprotamas ražošanas ķēdes un darbības sistēmas. \"VinFast\" pārstāvji paredz, ka uzņēmums jau pēc pāris gadiem globāli strādās \"pa nullēm\", proti, bez zaudējumiem, kamēr Vjetnamā šis līmenis jau ir sasniegts, un tagad uzņēmums var sākt pelnīt. Uzņēmums pārtraucis ar benzīnu darbināmo automašīnu ražošanu, lai koncentrētos uz elektriskajiem transportlīdzekļiem, kas ir daļa no mēģinājuma sekot ASV un Ķīnas konkurentiem \" Tesla \" un \"BYD\". Pagājušajā mēnesī uzņēmums sāka būvēt ražotni ASV. \"Mums ir vairāki stratēģiskie un institucionālie investori. Mēs paredzam, ka nākamajos 18 mēnešos uzsāksim kapitāla piesaisti,\" aģentūrai \"Reuters\" sacīja \"VinFast\" finanšu direktors Deivids Mensfīlds. Kopš pagājušā gada beigām \"VinFast\" uz Ziemeļameriku ir nosūtījis gandrīz 3000 transportlīdzekļu, taču sākotnējie pārdošanas tempi ir bijuši lēni. \"S&P Global Mobility\" informācija rāda, ka līdz jūnijam ASV bija reģistrēti tikai 137 \"Vinfast\" elektroautomobiļi.", "link": "https://www.delfi.lv/bizness/37293360/bankas_un_finanses/55852486/vjetnamas-elektroauto-razotajs-dienas-laika-klust-vertigaks-par-ford-un-general-motors"},
{"title": "Vairāku 'Radisson' viesnīcu pārvaldnieks saņem 25 miljonu eiro aizdevumu attīstībai", "category": "Finanses", "body": "\" Rietumu Banka \" ir izsniegusi 25 miljonu eiro kredītu \"Astor Group\" uzņēmumiem, kas nodarbojas ar daudzu Rīgā pazīstamu viesnīcu īpašumu pārvaldīšanu un attīstību, piemēram, \"Radisson Blu Daugava\", \"Radisson Blu Rīdzene\", \"Park Inn by Radisson Valdemara\", \"Park Inn by Radisson Residence Riga Barona\" un \"Radisson Hotel Old Town Riga\". Finansējums izsniegts gan uzņēmuma apgrozāmiem līdzekļiem, gan nākotnes attīstībai un saistību refinansēšanai. Saskaņā ar uzņēmuma stratēģiju, \"Astor Group\" tuvākajā laikā plāno atsevišķu īpašumu renovāciju un to funkciju paplašināšanu. Tāpat uzņēmums iecerējis uzlabot esošo īpašumu infrastruktūru, lai panāktu ilgtspējīgāku enerģijas izmantošanu. \"Darījums ar \"Astor Group\" atspoguļo \"Rietumu Bankas\" darbības fokusu – mēs finansējam nozīmīgus, liela mēroga uzņēmumus un to projektus Latvijā un citās Baltijas valstīs,\" uzsver \"Rietumu Bankas\" valdes priekšsēdētāja Jeļena Buraja. \"\"Astor Group\" nodarbojas ar dzīvojamo projektu un komerciālo nekustamo īpašumu attīstību. Mēs vēlējāmies piesaistīt partneri, kurš, tāpat kā mēs, būtu ieinteresēts biznesa panākumos un izaugsmē, jaunu tirgu apgūšanā, ambiciozu mērķu izvirzīšanā un realizēšanā, kā arī perspektīvu projektu un radošu biznesa ideju īstenošanā,\" saka \"Astor Group\" valdes loceklis Raimonds Plāte. \"\"Rietumu Bankā\" mēs atradām domubiedrus, kuri pilnībā novērtēja mūsu potenciālu un sniedza nepieciešamo finansējumu gan kredīta, gan finanšu konsultāciju veidā. Esmu pārliecināts, ka šis darījums ļaus mums koncentrēties uz esošo projektu attīstību un veicināt biznesa attīstību tuvākajā nākotnē,\" uzsver Plāte.", "link": "https://www.delfi.lv/bizness/37293360/bankas_un_finanses/55853214/vairaku-radisson-viesnicu-parvaldnieks-sanem-25-miljonu-eiro-aizdevumu-attistibai"},
{"title": "PTAC konstatē negodīgu komercpraksi AS 'DelfinGroup' darbībā, uzņēmums sola to novērst", "category": "Finanses", "body": "Nebanku kreditēšanas pakalpojumu sniedzēju tirgus uzraudzības laikā Patērētāju tiesību aizsardzības centrs ( PTAC ) konstatēja, ka, veicot grozījumus spēkā esošā kredītlīnijas līgumā par papildu summas izsniegšanu, \"DelfinGroup\" patērētājam piemēro procentu likmi, kas ir augstāka par sākotnējā kreditēšanas līgumā noteikto, pienācīgi un precīzi nesniedzot visu informāciju. Akciju sabiedrība ar patērētajiem noslēgtajos kredītlīnijas līguma noteikumos bija sniegusi nepilnīgu informāciju, kas Negodīgas komercprakses aizlieguma likuma izpratnē uzskatāma par maldinošu noklusēšanu. Uzņēmums \" DelfinGroup \", kas patērētāju kreditēšanas tirgū darbojas ar zīmolu \"Banknote\", iesniedzis rakstveida apņemšanos, ar kuru sola pārtraukt negodīgas komercprakses īstenošanu. Ņemot vērā konstatēto negodīgo komercpraksi, PTAC piedāvāja \"DelfinGroup\" iesniegt rakstveida apņemšanos, atzīt izdarīto pārkāpumu un novērst tā sekas. \"DelfinGroup\" atzina negodīgas komercprakses īstenošanu un apņēmās samazināt aizņēmuma (procentu) likmi līdz sākotnēji pielīgtai procentu likmei tiem patērētājiem, kuri veikuši papildu summas aizņēmumus un kuriem līdztekus paaugstināta aizņēmuma likme, patērētājiem par to pienācīgi nesaņemot informāciju. Šiem patērētājiem līdz 2023. gada 30. septembrim jāpiesakās procentu samazinājumam, nosūtot vēstuli uz \"DelfinGroup\" elektroniskā pasta adresi vai juridisko adresi. Vienlaikus uzņēmums ir apņēmies informēt patērētājus, kuri var pieteikties iepriekš minētajam piedāvājumam, nosūtot viņiem elektroniskā pasta vēstuli. Ja \"DelfinGroup\" rīcībā nav konkrēta patērētāja elektroniskā pasta adrese, tad par šo piedāvājumu viņš tiks informēts telefoniski. PTAC aicina patērētājus, kuri saņēmuši \"DelfinGroup\" personalizētos uzaicinājumus, izmantot iespēju procentu starpības atmaksas atgūšanai.", "link": "https://www.delfi.lv/bizness/37293360/bankas_un_finanses/55853542/ptac-konstate-negodigu-komercpraksi-as-delfingroup-darbiba-uznemums-sola-to-noverst"},
{"title": "Kopējie nodokļu parādi Latvijā jūlija sākumā pieauguši līdz 858 miljoniem eiro", "category": "Finanses", "body": "Latvijā šogad jūlija sākumā kopējie nodokļu parādi, ieskaitot aktuālos, apturētos parādus un atmaksas termiņa pagarinājumus, bija 857,958 miljonu eiro apmērā, kas ir par 1,3% vairāk nekā mēnesi iepriekš un par 1,2% mazāk nekā gada sākumā, liecina Valsts ieņēmumu dienesta ( VID ) dati. Tostarp parādi valsts pamatbudžetam 2023.gada jūlija sākumā bija 402,672 miljonu eiro apmērā, kas ir pieaugums par 0,4% salīdzinājumā ar jūnija sākumu, parādi pašvaldību budžetiem veidoja 289,852 miljonus eiro, kas ir par 3,2% vairāk nekā mēnesi iepriekš, bet sociālās apdrošināšanas iemaksu parādi bija 165,433 miljonu eiro apmērā, kas ir kāpums par 0,2%. Aktuālie parādi, kuriem tiek aprēķināta nokavējuma nauda, 2023.gada 1.jūlijā veidoja 60,4% no kopējās parādu summas jeb 518,645 miljonus eiro. Tāpat VID dati liecina, ka par nepiedzenamiem šogad 1.jūlijā bija atzīti parādi 2,419 miljonu eiro apmērā - šie parādi izveidojušies likvidējamiem uzņēmumiem līdz likvidācijas procedūras pabeigšanai. Savukārt atbilstoši normatīviem par piedzenamiem šogad jūlija sākumā bija atzīti parādi 516,226 miljonu eiro apmērā, tostarp par reāli piedzenamiem atzīti parādi 233,119 miljonu eiro apmērā, bet par reāli nepiedzenamiem - 283,107 miljonu eiro apmērā. No parādiem, kas atzīti par reāli nepiedzenamiem, par 283,094 miljoniem eiro parādniekiem nav naudas līdzekļu un mantas, uz ko vērst piedziņu, savukārt piedziņas noilgums iestājies parādiem 13 100 eiro apmērā. Atmaksas termiņa pagarinājumi šogad 1.jūlijā bija piešķirti parādiem kopumā 102,892 miljonu eiro apmērā, kas ir par 27,2% mazāk nekā gada sākumā. Savukārt apturēto parādu summa, kam pārtraukta nokavējuma naudas aprēķināšana, jūlija sākumā bija 236,42 miljoni eiro - šo summu veidoja par maksātnespējīgiem atzītu uzņēmumu parādi. 2023.gada 1.janvārī Latvijā kopējie nodokļu parādi bija 876,776 miljonu eiro apmērā.", "link": "https://www.delfi.lv/bizness/37293360/bankas_un_finanses/55855662/kopejie-nodoklu-paradi-latvija-julija-sakuma-pieaugusi-lidz-858-miljoniem-eiro"},
{"title": "Kriptovalūtu 'Bonija un Klaids'. Miljardiem dolāru vērta 'Bitcoin' zādzība, atmazgāšana un tiesa", "category": "Finanses", "body": "ASV tiesas priekšā stājies kriptovalūtu uzņēmējs Iļja Lihtenšteins un viņa sieva, hiphopa māksliniece Hetere  Morgana . Viņus apsūdz vairāku miljardu vērtu kriptovalūtu zādzībā 2016. gadā un centienos \"atmazgāt\" digitālās monētas. Līdz šim kriptobiržas \"Bitfinex\" uzlaušana un kriptovalūtu zādzība bija viens no noslēpumainākajiem kriptovalūtu stāstiem. \"Bitcoin\" radās 2009. gadā, bet vēl vismaz piecus gadus tas bija izteikts nišas produkts, par kura eksistenci bija dzirdējuši tikai aktīvākie tehnoloģiju lietotāji. Bija nepieciešami vēl daži gadi, lai par kriptovalūtām uzzinātu plašāka sabiedrība, un tikai ap 2011.–2013. gadu, kad \"Bitcoin\" vērtība teju vai nakts laikā regulāri dubultojās, masu mediji par tām sāka runāt. 2016. gadā \" Bitcoin \" cena svārstījās no dažiem simtiem līdz nepilnam tūkstotim dolāru par vienu monētu. Neskatoties uz to, no uzņēmuma \"Bitfinex\" nozagtie \"Bitcoin\" jau tad bija 72 miljonu ASV dolāru vērti. 2022. gadā, kad ASV izmeklētāji iesaldēja daļu nozagto līdzekļu, to vērtība bija 3,6–4,2 miljardi ASV dolāru.  Par zādzību un nelegāli iegūto līdzekļu realizāciju ASV tiesas priekšā stājies par kriptovalūtu \"Boniju un Klaidu\" saukts pāris.", "link": "https://www.delfi.lv/bizness/37293360/bankas_un_finanses/55850756/kriptovalutu-bonija-un-klaids-miljardiem-dolaru-verta-bitcoin-zadziba-atmazgasana-un-tiesa"},
{"title": "'Alūksnes putnu ferma' biržā plāno piesaistīt līdzekļus ambiciozu mērķu sasniegšanai", "category": "Finanses", "body": "\"APF Holdings grupa ietver putnkopības un olu ražošanas uzņēmumu \"Alūksnes putnu ferma\" un putnkopības un jaunputnu audzēšanas uzņēmumu \"Preiļu putni\". Uzņēmums iecerējis līdz 2025. gadam palielināt saražoto olu daudzumu par 60%. Šāda apjoma izaugsme nozīmēs, ka ieņēmumi palielināsies no aptuveni 11 miljoniem eiro 2022. gadā līdz pat 25 miljoniem 2025. gadā, lēš kompānijā. Papildus jau esošajām trim dējējvistu novietnēm iecerēts uzbūvēt vēl divas un paplašināt ražošanas atbalsta infrastruktūras jaudu. Tas ļaus palielināt ražoto olu daudzumu no 115 miljoniem gadā līdz pat 180 miljoniem, bet dējējvistu skaitu iecerēts audzēt līdz 665 tūkstošiem. Papildus APF plāno uzsākt arī olu pārstrādi, ražošanu papildinot ar jaunām ražošanas iekārtām, lai radītu mūsdienīgus olu produktus. Paredzams, ka uzņēmuma EBITDA (jeb peļņa pirms procentu maksājumiem, nodokļiem, nolietojuma un amortizācijas) augs no aptuveni diviem miljoniem eiro pērn līdz pat 8,5 miljoniem eiro 2025. gadā, pateicoties gan darbības apjomu, gan rentabilitātes pieaugumam. “Putnkopībā ir augstas fiksētās izmaksas, ko salīdzinoši maz ietekmē ražošanas apjomi. Tas nozīmē, ka, pārsniedzot saražoto 100 miljonu apjomu gadā, uzņēmums no katra nākamā saražotā olu miljona pelna arvien vairāk. Attiecīgi mūsu IPO mērķis ir būtiski kāpināt ražošanas jaudas, kas, savukārt, ļaus uzņēmumam pelnīt arvien vairāk un turpināt investēt attīstībā. IPO mums nozīmēs jaunu attīstības dinamikas sākumu,” saka \"APF Holdings\" valdes priekšsēdētājs Jurijs Adamovičs. Uzņēmumā norāda, ka jaunajās dējējvistu novietnēs ražos kūtīs dētas olas. Gan Latvijā, gan Eiropā un citviet pasaulē aug pieprasījums tieši pēc “kūtīs dētajām” olām. Tas nozīmē, ka vistas dzīvo veselīgos apstākļos un brīvi pārvietojas. “Viens no APF izaugsmes plānu pamata faktoriem ir eksports, ņemot vērā, ka 21 no 36 Eiropas valstīm patērē vairāk olu, nekā saražo. Piemēram, Vācijā ir Eiropā lielākais olu iztrūkums, kur importē vairāk nekā 320 tūkstošus tonnu olu gadā. Arī tādas valstis kā Lielbritānija, Beļģija, Itālija un pat kaimiņvalsts Igaunija ir nozīmīgi olu importētāji, nevis eksportētāji,” skaidro Adamovičs. Saistībā ar plānoto IPO APF finanšu jautājumos konsultē \" Signet Bank \", bet juridiskajos jautājumos zvērinātu advokātu birojs \"Eversheds Sutherland Bitāns\".", "link": "https://www.delfi.lv/bizness/37293360/bankas_un_finanses/55856166/aluksnes-putnu-ferma-birza-plano-piesaistit-lidzeklus-ambiciozu-merku-sasniegsanai"},
{"title": "Hipotekāro kredītu procentu likme ASV sasniegusi augstāko līmeni 21 gada laikā", "category": "Finanses", "body": "Hipotekāro kredītu procentu likme  ASV  sasniegusi augstāko līmeni kopš 2002. gada, tādējādi radot spiedienu uz pircējiem, kas jau tā saskaras ar augstām izmaksām un nekustamo īpašumu deficītu, vēstī hipotekāro kredītu uzņēmums \"Freddie Mac\". Tas norāda, ka 30 gadu fiksētas likmes hipotēkārā kredīta procentu likme šonedēļ sasniegusi 7,09%. Iepriekšējo reizi šī likme 7% robežu bija pārsniegusi 2022.gada novembrī. Pašreizējā procentu likme \"vēl vairāk apgrūtinās potenciālo pircēju iespējas atļauties jaunu mājokli,\" skaidro \"Oxford Economics\" ekonomisti. Pirms gada 30 gadu fiksētas likmes hipotēkārā kredīta procentu likme ASV veidoja 5,13%, bet 2020.gada nogalē tā atradās zem 3%. Analītiķi norāda, ka mājokļu tirgus ASV saskāries ar grūtiem laikiem, ņemot vērā procentu likmju strauju kāpumu pēdējos mēnešos, kas atturējis mājokļu īpašniekus izlikt pārdošanā savus īpašumus. Ņemot vērā esošo mājokļu pieejamības trūkumu tirgū, pircēji tiek spiesti vērsties pie jaunu īpašumu tirgus.", "link": "https://www.delfi.lv/bizness/37293360/bankas_un_finanses/55856810/hipotekaro-kreditu-procentu-likme-asv-sasniegusi-augstako-limeni-21-gada-laika"},
{"title": "'Rīgas namu pārvaldnieka' akcijas biržā varētu sākt kotēt jau pirms 2026. gada", "category": "Finanses", "body": "Rīgas pašvaldības namu apsaimniekošanas uzņēmuma \" Rīgas namu pārvaldnieks \" (RNP) akcijas biržā varētu sākt kotēt pirms šobrīd uzņēmuma vidējā termiņa darbības stratēģijā paredzētā 2026. gada, intervijā sacīja RNP valdes priekšsēdētājs Māris Ozoliņš, kurš amatā stājās jūlija beigās. \"Domāju, ka tas varētu notikt arī ātrāk,\" norādīja Ozoliņš. Viņš uzsvēra, ka Rīgas dome jebkurā gadījumā paturētu nozīmīgu akciju paketi, bet tā būtu iespēja par RNP līdzīpašniekiem kļūt arī tā klientiem un darbiniekiem. Tāpat tas RNP ļautu strādāt pie darbības paplašināšanas. \"Galvenais ir kļūt par brīvā tirgus dalībnieku, un tad mēs varētu strādāt arī uz sava tirgus paplašināšanu ne tikai tajās robežās, kas mums ir pašlaik,\" uzsvēra Ozoliņš. Viņš pieļāva, ka uzņēmums varētu darboties ne tikai citās pilsētās, bet arī citās valstīs, kā arī pievērsties komercplatību pārvaldīšanai. \"Piemēram, mēs varētu nopirkt uzņēmumu Viļņā. Ja jau mēs esam lielākais namu pārvaldīšanas uzņēmums Baltijā, tad tas ir jāizmanto. No vienas puses tas ir pagātnes mantojums, jo citur Baltijā namu pārvaldīšanas sistēma pēc neatkarības atjaunošanas tika organizēta citādāk, bet šobrīd tas ir arī mūsu pluss,\" uzsvēra Ozoliņš. Pašlaik RNP vidējā termiņa darbības stratēģijā ir paredzēts, ka RNP modernizē pakalpojumus un aktīvi aicina iedzīvotājus pārņemt namu pārvaldīšanas tiesības, vienlaikus turpinot veikt māju apsaimniekošanu. Ja RNP 2025.gadā atbilstu privāta kapitāla piesaistes prasībām, Rīgas dome var lemt par uzņēmuma akciju iekļaušanu biržas \" Nasdaq Riga \" oficiālajā sarakstā. SIA \"Rīgas namu pārvaldnieks\" ir 100% Rīgas domei piederošs uzņēmums. Tā pārvaldīšanā ir vairāk nekā 3800 dzīvojamo māju un būvju ar kopējo platību vairāk nekā 7,5 miljoni kvadrātmetru. Uzņēmums 2022.gadā strādāja ar 61,973 miljonu eiro apgrozījumu, kas ir par 0,6% vairāk nekā iepriekšējā gadā, kamēr kompānijas peļņa pieauga par 7,4% un bija 4,535 miljoni eiro.", "link": "https://www.delfi.lv/bizness/37293360/bankas_un_finanses/55862764/rigas-namu-parvaldnieka-akcijas-birza-varetu-sakt-kotet-jau-pirms-2026-gada"},
{"title": "Leģendas zaudē jaunajiem un tiesā zagļus. Nedēļa finanšu pasaulē", "category": "Finanses", "body": "Finanšu pasaule piedzīvo gan kāpumus, gan kritumus. Lai sniegtu lasītājiem ieskatu, kas notiek akciju tirgos, \"Delfi Bizness\" piedāvā nedēļas (14.08.-18.08.) notikumu apkopojumu. ASV tiesas priekšā nonākuši noziedznieki, ko amerikāņu prese nodēvējusi par \"kriptovalūtu Boniju un Klaidu\". Noziedznieku pāris 2016. gadā nozaga simtiem tūkstošu kriptovalūtu monētu, kas tagad ir miljardu vērtas. Baltijas iedzīvotāju aptaujas rezultāti liecina, ka Latvijā tikai 7% investē akciju tirgos, kamēr Igaunijā to dara divreiz vairāk – 16%. Par šo un citām aktualitātēm, uzzini nedēļas apskatā!", "link": "https://www.delfi.lv/bizness/37293360/bankas_un_finanses/55856206/legendas-zaude-jaunajiem-un-tiesa-zaglus-nedela-finansu-pasaule"},
{"title": "'Bitcoin' piedzīvojis strauju kritumu, iemesli – vairāki", "category": "Finanses", "body": "\" Bitcoin \" aizvadītās nedēļas nogalē piedzīvoja strauju vērtības kritumu. Pāris stundu laikā slavenākā un vērtīgā kriptovalūta zaudēja 9%. Lai gan pēc tam daļa zaudējumu tika atgūti, investoru vidū pastāv bažas. \"Delfi Bizness\" nesen vēstīja, ka \"Bitcoin\" nule piedzīvojis cenas ziņā stabilākās 90 dienas kopš 2016. gada. Kaut arī tas nebija pozitīvs signāls investoriem, kuri cer ar šo kriptovalūtu nopelnīt, tas bija sava veida garants, ka kriptovalūtās ieguldīt kļūst drošāk. Tomēr šis miera periods aizvadītajā nogalē beidzās. Pēdējo mēnešu laikā \"Bitcoin\" cena (atkarībā no platformas) turējās pie 30 000 ASV dolāru par vienu monētu robežas, bet šobrīd tā grozās ap 26 tūkstošiem. To izraisīja vairāki faktori. Kā raksta CNBC, viens no faktoriem bija ASV fiskālās telpas uzraugu paustais, ka inflācijas apkošanas vārdā var nākties turpināt celt procentu likmes. Tas nozīmē, ka \"lēta nauda\", ko izmantot riskantās investīcijās, nebūs pieejama, tādēļ investori izvēlēsies ieguldīt naudu drošākos aktīvos, piemēram, valstu obligācijās vai akcijās. Otrs iemesls varētu būt saistīts ar ziņām, ka odiozā miljardiera Īlona Maska kompānija \"SpaceX\" ir pārdevusi savus kriptovalūtu uzkrājumus. Masks iepriekš ar saviem komentāriem un ieteikumiem ir spējis ietekmēt kriptovalūtu cenu. Viņš arī tādēļ ir iekūlies nepatikšanās, jo tiek apsūdzēts par manipulāciju ar cenu. \"The Wall Street Journal\" publicēja informāciju, ka \"SpaceX\" gan 2021. gadā, gan pērn atbrīvojusies no ievērojama daudzuma šī kriptovalūtu aktīva, tomēr, kā norāda eksperti, tas nav nedz vienīgais, nedz izšķirošais faktors, kāpēc \"Bitcoin\" cena kritās. Kā sarunā ar \"Reuters\" norāda finanšu analītiķu firmas \"Enigma Securities\" eksperts Džozefs Edvards, tirgū trūkst mazu investoru entuziasma. Proti, kriptovalūtas, pretēji akcijām, ir vērtas tikai tik, cik potenciālie ieguldītāji par tām ir gatavi maksāt. Tāpat tās nerada nekādu papildu vērtību un netiek balstītas ne ar kādiem citiem aktīviem, ne, piemēram, valstu garantijām. Tādējādi cenu līmeni uztur investoru entuziasms un gatavība maksāt konkrētu summu par šo digitālo monētu. Eksperti atgādina, ka entuziasms tirgū varētu atgriezties, ja ASV finanšu tirgus uzraugi atļaus vairākām lielajām investīciju kompānijām izveidot \"Bitcoin\" ETF fondus, ko tās varēs piedāvāt saviem ASV klientiem.", "link": "https://www.delfi.lv/bizness/37293360/bankas_un_finanses/55862750/bitcoin-piedzivojis-strauju-kritumu-iemesli-vairaki"},
{"title": "Akciju cenas mainās dažādos virzienos", "category": "Finanses", "body": "Uzņēmumu \" Microsoft \", \" Amazon \" un sociālā tīkla \" Facebook \" māteskompānijas \"Meta\" akciju cenas Volstrītā pieauga par vairāk nekā 1%, nodrošinot indeksa \" Nasdaq  Composite\" palielināšanos par 1,6%. Londonas biržas indekss kritās, jo mājokļu sektora uzņēmumu akciju cenas samazinājās pēc ziņām par mājokļu cenu kritumu. Frankfurtes un Parīzes biržu indeksi pieauga. Tirgus noskaņojumu šomēnes nomāc vāji Ķīnas ekonomikas dati, kas norāda ka Ķīnas ekonomikas atkopšanās pēc \"Covid-19\" notiek ar problēmām. Vienlaikus pastāv bažas, ka ASV Federālā rezervju sistēma (FRS) varētu tālāk paaugstināt procentlikmes un saglabāt tās augstā līmenī ilgāku laiku, cenšoties samazināt inflāciju. ASV biržu indekss \"Dow Jones Industrial Average\" pirmdien kritās par 0,1% līdz 34 463,69 punktiem, indekss \"Standard & Poor's 500\" pieauga par 0,7% līdz 4399,77 punktiem, savukārt indekss \"Nasdaq Composite\" palielinājās par 1,6% līdz 13 497,59 punktiem. Londonas biržas indekss FTSE 100 pirmdien kritās par 0,1% līdz 7257,82 punktiem, Frankfurtes biržas indekss  DAX  pieauga par 0,2% līdz 15 603,28 punktiem, bet Parīzes biržas indekss CAC 40 palielinājās par 0,5% līdz 7198,06 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 0,7% līdz 80,72 ASV dolāriem par barelu. \"Brent\" markas jēlnaftas cena Londonas biržā samazinājās par 0,4% līdz 84,48 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien pieauga par 12,01% līdz 40,78 eiro par megavatstundu. Eiro vērtība pret ASV dolāru pirmdien pieauga no 1,0873 līdz 1,0897 dolāriem par eiro, britu mārciņas vērtība pret ASV dolāru kāpa no 1,2734 līdz 1,2755 dolāriem par mārciņu, bet ASV dolāra vērtība pret Japānas jenu palielinājās no 145,39 līdz 146,22 jenām par dolāru. Eiro vērtība pret britu mārciņu pieauga no 85,38 līdz 85,41 pensam par eiro.", "link": "https://www.delfi.lv/bizness/37293360/bankas_un_finanses/55866190/akciju-cenas-mainas-dazados-virzienos"},
{"title": "Ķīnas centrālā banka samazina vēl vienu procentu likmi", "category": "Finanses", "body": "Pagājušajā nedēļā banka jau samazināja divas procentu likmes, ņemot vērā gausu valsts ekonomikas izaugsmi un bažas par jaunu lejupslīdi nekustamo īpašumu sektorā. Centrālā banka pirmdien viena gada aizdevumu likmi, kas kalpo kā atsauce korporatīvajiem aizdevumiem, samazināja no 3,55% līdz 3,45%. Vienlaikus piecu gadu aizdevumu likme, kas tiek izmantota hipotekāro aizdevumu likmju noteikšanai, saglabāta 4,2% līmenī. Abas šīs procentu likmes iepriekšējo reizi tika samazinātas jūnijā. Pirmdien pieņemtais lēmums, kas ir pretstatā procentu likmju palielināšanai vairumā pasaules valstu, tām cenšoties samazināt augsto inflāciju, paredzēts, lai tieši atbalstītu ekonomisko aktivitāti, kas pēc koronavīrusa izplatības ierobežošanai paredzēto pasākumu atcelšanas sākusi palēnināties.", "link": "https://www.delfi.lv/bizness/37293360/bankas_un_finanses/55863530/kinas-centrala-banka-samazina-vel-vienu-procentu-likmi"},
{"title": "Mikroshēmu ražotājs 'Arm' Ņujorkas biržā iesniedz IPO pieteikumu", "category": "Finanses", "body": "Japānas  investīciju giganta \"Softbank Group\" mikroshēmu struktūrvienība \"Arm\" Ņujorkas biržā iesniegusi sākotnējo pieteikumu akciju sākotnējā publiskā piedāvājuma (IPO) īstenošanai. ASV finanšu mediji vēstī, ka šis būs šogad lielākais IPO, \"Arm\" tirgus vērtībai sasniedzot vismaz 60 miljardus dolāru. \"Arm\" tiek uzskatīts par nozīmīgu spēlētāju mākslīgā intelekta nozarē, kas piedzīvo strauju izaugsmi. Kompānija norāda, ka sadarbojas ar tādiem vadošiem uzņēmumiem kā \"Alphabet\", \"Cruise LLC\", \"Mercedes-Benz\", \"Meta\" un \"Nvidia\". Lēmums īstenot IPO pieņemts pēc tam, kad neveiksmi pērn piedzīvoja 40 miljardu dolāru vērts darījums, kurā \"Arm\" bija paredzēts pārdot ASV bāzētajam uzņēmumam \"Nvidia\".", "link": "https://www.delfi.lv/bizness/37293360/bankas_un_finanses/55866282/mikroshemu-razotajs-arm-nujorkas-birza-iesniedz-ipo-pieteikumu"},
{"title": "Lielākajā daļā Eiropas valstu reālā alga sarukusi, Latvijā viens no straujākajiem kritumiem", "category": "Finanses", "body": "2022. gadā inflācija satricināja Eiropas Savienības (ES) valstis, daudzviet sasniedzot četrās desmitgadēs nepieredzētu līmeni. No 1997. gada līdz 2021. gada beigām ES augstākā gada inflācija bija 4,4%, šo skaitli sasniedzot 2008. gada jūlijā. Taču 2022. gada oktobrī inflācija sasniedza 11,5%. Pēc šī sasniegtā maksimuma inflācija sāka kristies, bet 2023. gada jūnijā tā ES aizvien bija 6,4% . Saskaņā ar Ekonomiskās sadarbības un attīstības organizācijas ( OECD ) 2023. gada mākslīgā intelekta un darba tirgus ziņojumu, Covid-19 krīzei sekoja ievērojams cenu kāpums. Cenas sāka pieaugt 2021. gadā, ko veicināja straujā atgūšanās no pandēmijas un ar to saistītie piegādes ķēdes sastrēgumi. Pēc tam, 2022. gada laikā, Krievijas kara pret Ukrainu ietekme atkal dzina inflāciju uz augšu. Šobrīd mājsaimniecības cīnās, lai tiktu galā ar dzīves dārdzības krīzi. Dati liecina, ka gandrīz visās ES dalībvalstis pēdējā gada laikā ir pieaugusi vidējā alga, taču šis pieaugums ir bijis nominālā izteiksmē, citiem vārdiem sakot, tajā netiek ietverts inflācijas efekts. Ja ņem vērā inflācijas ietekmi, tad 2023. gada 1. ceturksnī, salīdzinot ar iepriekšējā gada attiecīgo periodu, reālā stundas darba samaksa pēdējā gada laikā bija samazinājusies 22 no 24 Eiropas valstīm. Tas nozīmē, ka nominālās algas pieaugums bijis mazāks par inflāciju, izraisot reālās algas kritumu. Reālā stundas darba samaksa no 2022. gada līdz 2023. gada pirmajam ceturksnim pieauga tikai Beļģijā (par 2,9%) un Nīderlandē (par 0,4%). Reālās algas kritums šajā periodā svārstījās no 0,8% Luksemburgā līdz 15,6% Ungārijā.", "link": "https://www.delfi.lv/bizness/37293360/bankas_un_finanses/55867308/lielakaja-dala-eiropas-valstu-reala-alga-sarukusi-latvija-viens-no-straujakajiem-kritumiem"},
{"title": "Somijas bankas sākušas maksāt procentus par naudu, kas glabājas norēķinu kontā", "category": "Finanses", "body": "Četras  Somijas  bankas paziņojušas, ka maksās procentus arī par pieprasījuma noguldījumiem, vēsta Somijas ekonomikas laikraksts \"Kauppalehti\". Likumsakarīgi, ka procentu likme ir ievērojami zemāka salīdzinājumā ar termiņnoguldījumiem. \" Nordea \" nesen paziņoja, ka no oktobra par naudu norēķinu kontā tiks maksāti 0,25% gadā. Arī \"OP\" finanšu grupa maksās tādus pašus procentus. \"S-Pankki\" maksā nedaudz vairāk jeb 0,3%, bet \"Handelsbanken\" piedāvā labāko procentu likmi 0,5% gadā. Procentu aprēķins un izmaksa dažādās bankās ir atšķirīga: piemēram, \"OP\", \"Nordea\" un \"Handelsbanken\" maksā procentus katru mēnesi, ņemot vērā tekošā konta mēneša zemāko punktu. Savukārt \"S-Pankki\" aprēķina procentus, pamatojoties uz ikdienas konta atlikumu. Arī Latvijā izskanējuši aicinājumi bankām ieviest līdzīgu praksi.", "link": "https://www.delfi.lv/bizness/37293360/bankas_un_finanses/55866298/somijas-bankas-sakusas-maksat-procentus-par-naudu-kas-glabajas-norekinu-konta"},
{"title": "Profesionālie investori pieturēsies pie zelta, liecina 'Bloomberg' aptauja", "category": "Finanses", "body": "Zelts  nav zaudējis savu pievilcību, liecina \"Bloomberg\" veiktā profesionālo naudas pārvaldītāju aptauja. Daži līdz gada beigām pat plāno palielināt savu zelta portfeli, cerot uz zelta cenas kāpumu. Lai gan zelts pats par sevi nerada pievienoto vērtību un tā cenas pieaugums ir lēns, miljonu un miljardu pārvaldnieki regulāri mēdz daļu naudas novirzīt dārgmetālā, jo tas tiek uzskatīts par stabilitātes garantu laikos, kad tirgos valda nedrošība. \"Bloomberg\" aptaujāja profesionālos naudas pārvaldniekus, lai noskaidrotu, kādi ir viņu plāni saistībā ar zeltu. Neviens no respondentiem neapgalvoja, ka samazinās savu zelta ieguldījumu apjomu nākamo 12 mēnešu laikā, un pieci no divpadsmit norādīja, ka plāno palielināt savus krājumus. Vairāk nekā divas trešdaļas no viņiem paredz, ka zelta cenas pieaugs, un pieci sagaida visu laiku augstāko līmeni. Aptauja tika veikta no 2023. gada 10. augusta līdz 22. augustam. Tas, kā skaidro \"Bloomberg\", ir saistāms ar vēl joprojām acīmredzamo neskaidrību par to, kad ASV Federālo rezervju sistēma pārtrauks procentu likmju celšanu. Globālās centrālās bankas turpina cīnīties ar spītīgo inflāciju, un ASV darba tirgus ir saglabājies pārsteidzoši noturīgs agresīvas monetārās saspiešanas apstākļos. Kaut arī ir dažas pazīmes, ka investori gatavojas tam, ka likmes varētu palikt augstākas ilgāk, vairums paredz, ka paaugstinājumu procentu likmēs vairs nebūs un nākamgad sāksies pakāpenisks samazinājumu cikls. \"Mēs redzam, ka pēc zelta ir pieprasījums no investoriem, kas gaida, kad Federālo rezervju sistēma pabeigs procentu likmju celšanu,\" sacīja \"DWS Group\" preču un portfeļu nodaļas vadītājs Darvejs Kungs. Viņš uzskata, ka zelts sasniegs rekordu 2250 ASV dolārus par unci tuvāko divpadsmit mēnešu laikā. 22. augustā zeta cena par unci bija ap 1900 ASV dolāriem. Zelts sasniedza rekordu 2020. gada augustā, kad cena bija ap 2075 dolāriem par unci.", "link": "https://www.delfi.lv/bizness/37293360/bankas_un_finanses/55873124/profesionalie-investori-pieturesies-pie-zelta-liecina-bloomberg-aptauja"},
{"title": "Akciju cenas ASV un Eiropas biržās lielākoties pieaug, bet Āzijas biržās krītas", "category": "Finanses", "body": "Lielo ASV tehnoloģiju kompāniju akciju cenu kāpums pacēla  Volstrītas  indeksu \" Nasdaq  Composite\" par 1,1%, bet indekss \"Dow Jones Industrial Average\" pieauga par tikai 0,1%. Londonas biržas indekss kritās, bet Parīzes un Frankfurtes biržu indeksi palielinājās. Ķīnas nekustamo īpašumu attīstītāja \"Country Garden\" akcijas cena saruka par vairāk nekā 18% dažas dienas pēc tā vadītāja Jana Huijaņa paziņojuma, ka uzņēmums \"saskaras ar lielākajām grūtībām kopš mūsu izveidošanas\". Pasaules naftas cenas kritās bažās par pieprasījuma vājināšanos Ķīnā. Ir arī neskaidrība par Krievijas solījumu izpildīt solījumus par jēlnaftas ieguves samazināšanu, ņemot vērā tās ekonomiskās situācijas pasliktināšanos, sacīja \"SPI Asset Management\" analītiķis Stīvens Iniss. ASV biržu indekss \"Dow Jones Industrial Average\" pirmdien pieauga par 0,1% līdz 35 307,63 punktiem, indekss \"Standard & Poor's 500\" kāpa par 0,6% līdz 4489,72 punktiem, savukārt indekss \"Nasdaq Composite\" palielinājās par 1,1% līdz 13 788,33 punktiem. Londonas biržas indekss FTSE 100 pirmdien kritās par 0,2% līdz 7507,15 punktiem, Frankfurtes biržas indekss  DAX  pieauga par 0,5% līdz 15 904,25 punktiem, bet Parīzes biržas indekss CAC 40 palielinājās par 0,1% līdz 7348,84 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 0,8% līdz 82,51 ASV dolāram par barelu. \"Brent\" markas jēlnaftas cena Londonas biržā samazinājās par 0,7% līdz 86,21 dolāram par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 2,45% līdz 34,43 eiro par megavatstundu. Eiro vērtība pret ASV dolāru pirmdien kritās no 1,0949 līdz 1,0908 dolāriem par eiro, britu mārciņas vērtība pret ASV dolāru saruka no 1,2696 līdz 1,2686 dolāriem par mārciņu, bet ASV dolāra vērtība pret Japānas jenu palielinājās no 144,96 līdz 145,50 jenām par dolāru. Eiro vērtība pret britu mārciņu kritās no 86,23 līdz 85,97 pensiem par eiro.", "link": "https://www.delfi.lv/bizness/37293360/bankas_un_finanses/55844098/akciju-cenas-asv-un-eiropas-birzas-lielakoties-pieaug-bet-azijas-birzas-kritas"},
{"title": "Kriptovalūtas un Baltijas akcijas buksē, bet fondi un ASV aktīvi aug", "category": "Finanses", "body": "Kopš  gada sākuma ASV akciju tirgus galvenie indeksi un attiecīgi arī akcijas caurmērā pieauga vērtībā, atkopjoties no pagājušā gada neveiksmēm. Tomēr Baltijas akciju tirgi un kriptovalūtu pasaule šo pozitīvo izaugsmi juta mazāk. Šī atšķirība parādās arī \"Nākotnes kapitāla\" vadītāju portfeļos – Konstantīnam Kuzikovam veicas aizvien labāk, kamēr Raivja Vilūna ieguldījumi stāv uz vietas. Ja februārī portfelim kopējie zaudējumi bija 4,3% apmērā no ieguldītās summas, tad augusta izskaņā zaudējumi ir tikai 0,04% apmērā. Tendence liecina, ka situācija uzlabojas. Iedzīvotāju vidū popularitāti gūst valsts izdotās krājobligācijas.", "link": "https://www.delfi.lv/bizness/37293360/bankas_un_finanses/55867230/kriptovalutas-un-baltijas-akcijas-bukse-bet-fondi-un-asv-aktivi-aug"},
{"title": "Kredītu sasaisti ar Euribor nevar uzskatīt par negodīgu uzņēmējdarbību, pauž Latvijas Banka", "category": "Finanses", "body": "Latvijas Banka  uzskata, ka kredītu sasaistes ar EURIBOR pārtraukšana radītu jautājumus par alternatīvu kredītu cenošanai (vai šī alternatīva būtu uzņēmumiem un mājsaimniecībām izdevīgāka), iespējamiem juridiskiem risinājumiem esošo kredītu līgumu pārskatīšanai, kā arī, cik lielā mērā tiktu kavēta monetārās politikas transmisija. Tomēr, ņemot vērā citu valstu pieredzi, bankām nepieciešams aktīvāk piedāvāt klientiem aizdevumu produktus ar fiksētām procentu likmēm, uzsver Latvijas Banka. Vienlaikus bankām ir iespēja, nepārtraucot kredītu likmju sasaisti ar EURIBOR, piedāvāt saviem klientiem uz noteiktu laiku samazināt vai atcelt aizdevuma likmes fiksēto daļu. Tāpat arī banku finansējuma izmaksām – Latvijas gadījumā lielākoties depozītu procentiem - būtu jāpieaug kopā ar EURIBOR likmi, tomēr praksē vājas konkurences apstākļos tas notiek ļoti lēni, atzīst Latvijas Banka. Līdz ar to kredītu likmēm pieaugot teju proporcionāli EURIBOR likmei, bet noguldījumu likmēm augot krietni lēnāk, būtiski palielinās banku neto procentu ienākumi. Līdz ar to problēma ir nevis kredītu sasaistē ar EURIBOR likmi, bet vājajā banku konkurencē, uzsver Latvijas Bankas pārstāvji, norādot, ka Latvijā ir ļoti ierobežotas iespējas uzņēmumiem un mājsaimniecībām fiksēt kredītu likmi uz ilgāku termiņu nekā gadu ar pievilcīgiem nosacījumiem (garāka termiņa EURIBOR vai kādu citu objektīvu naudas cenu atspoguļojošu likmi), kas ļautu kredītņēmējus pasargāt no procentu likmju svārstībām. Latvijas Bankas pārstāvji skaidro, ka EURIBOR ir viens no indikatoriem \"naudas cenai\". Savukārt \"naudas cena\" ir svarīgs finanšu sistēmas stūrakmens, kas nodrošina monetārās politikas lēmumu nonākšanu līdz bankām, nefinanšu uzņēmumiem un mājsaimniecībām. EURIBOR kā references likme kredītu procentu noteikšanai kredītlīgumos tiek izmantota daudzās valstīs, tomēr valstu starpā atšķiras prakse attiecībā uz likmes fiksācijas periodiem un fiksēto likmju īpatsvaru banku kredītu portfeļos. Latvijas gadījumā kredītiestāžu izsniegtie aizdevumi galvenokārt ir saistīti ar īstermiņa (galvenokārt trīs vai sešu mēnešu) EURIBOR likmi. Latvijā sešu mēnešu EURIBOR likme tiek piemērota 61,8% mājsaimniecībām izsniegtajiem kredītiem un 39,5% uzņēmumiem izsniegtajiem kredītiem. Savukārt trīs mēnešu EURIBOR likmes tiek piemērotas 22,8% mājsaimniecību kredītiem un 49% uzņēmumu kredītiem. Savukārt Finanšu nozares asociācijas pārstāvji pavēstīja, ka EURIBOR ir ar  Eiropas Savienības  (ES) tiesību aktiem regulēts un noteikts indekss, ko izmanto, lai novērtētu naudas cenu tirgū. EURIBOR izmantošana ir atbilstoša ne tikai likumiem un ES tiesību aktiem, bet arī ilggadējai Latvijas pieredzei, un tā izmantošanu nosaka katras personas un kredītiestādes līgums. Bankas nepiemēro EURIBOR patvaļīgi, bet tikai saskaņā ar likumiem un līgumiem. Dažkārt personas, kurām nav nācies saskarties ar banku darbību, neizprot EURIBOR jēgu, atzīst asociācijas pārstāvji. Pirmkārt, EURIBOR nosaka pēc noteiktas metodoloģijas, un tas nav unikāls tikai Latvijai. Otrkārt, kad banka aizdod naudu kredītņēmējam, tā pati aizņemas naudu no depozītiem vai ārējos tirgos. Ja naudu kredītņēmējam, piemēram, aizdod uz 15 gadiem, tad banka pati bieži vien aizņemas to uz īsāku termiņu, un kredīta laikā pati pārfinansējas, iespējams, pat vairākas reizes. Līdz ar to EURIBOR likme atspoguļo tā brīža naudas cenu starpbanku tirgū. EURIBOR nav tikai bankas peļņa, jo tā ir arī cena, lai atmaksātu bankas kreditoriem viņu aizdoto naudu par noteiktiem procentiem. Katrā valstī, ņemot vērā tās specifiku, ir raksturīgas mainīgās procentu likmes kredītiem vai citi modeļi - pilnīgi fiksēta, fiksēta, bet ar pārskatīšanu ik pēc noteikta laika utt. Ņemot vērā finansēšanas modeli, Latvijā līdz šim raksturīgas mainīgās procentu likmes, kas patērētājiem lielāko daļu laika bija ļoti izdevīgas. Ja šobrīd tiktu izmantota fiksētā likme, tā noteikti būtu tikpat liela vai pat lielāka, norāda Finanšu nozares asociācijas pārstāvji. ECB likmju celšana ietekmē arī EURIBOR, un EURIBOR ierobežošana varētu būt pretrunā ar ECB lēmumu mērķi. Vienlaikus Latvijas likumdevējs nevar tāpat vien ar likumu ierobežot procentu likmes. Tas nozīmētu to, ka likumdevējs varētu regulēt arī cenas veikalā jebkurai precei, kas bija raksturīgi plānveida ekonomikas apstākļos, uzsver Finanšu asociācijas pārstāvji. Jau ziņots, ka  Saeimas  Budžeta un finanšu (nodokļu) komisijas priekšsēdētājs  Jānis Reirs  (JV) iepriekš sacīja, ka hipotekārajiem kredītiem nepamatoti piemēro arī EURIBOR procentu likmi, tādējādi atsevišķas bankas gūst hiperpeļņu. Vaicāts par banku gūto peļņu pirmajā pusgadā, Reirs vēra uzmanību, ka EURIBOR procentu likmes piemērošana pašlaik nav pamatota, jo tagad bankām pašām ir sava nauda un tām par klientiem aizdoto naudu nav jāmaksā šī EURIBOR likme Eiropas Centrālajai bankai (ECB). Tās bankas, kuras hipotekārajiem kredītiem papildu saviem noteiktajiem procentiem vēl piemēro arī EURIBOR procentu likmi, faktiski nodarbojas ar negodīgu uzņēmējdarbību, kritiski pašreizējo situāciju raksturo Saeimas Budžeta komisijas vadītājs. Tāpēc būtu jāmeklē veids, kā pasargāt hipotekāro kredītu ņēmējus, ierobežojot EURIBOR piemērošanu, akcentēja politiķis. Reirs piebilda, ka brīvā tirgū katra banka var piedāvāt jebkuru procentu likmi, bet tad, lai attiecīgās bankas nevis slēpjas aiz EURIBOR, bet gan nosauc to īstajos vārdos –, ka piemēro procentu likmi hiperpeļņas gūšanai. Taujāts par nodokļa jeb papildu maksājuma uzlikšanu banku virspeļņai, Reirs tam pauž atbalstu un uzskata ienākumi no šāda banku maksājuma būtu jānovirza tieši hipotekāro kredītu ņēmēju atbalstam. Reizē Budžeta komisijas vadītājs uzsvēra, ka gan jautājumā par nodokli banku virspeļņai, gan par EURIBOR piemērošanas ierobežošanu priekšlikumiem jānāk no izpildvaras. Reirs apstiprinoši atbildēja, ka priekšlikumiem jānāk no  Finanšu ministrijas  sadarbībā ar Latvijas Banku un EURIBOR likmes jautājumā, ja nepieciešams, piesaistot arī kādu citu regulējošo institūciju. Reizē citādāka pieeja jāattiecina uz tām bankām, kuras neizmanto EURIBOR likmi hiperpeļņas gūšanai no kredītu ņēmējiem. Jārīkojas tā, lai šīs bankas neciestu negodprātīgo banku dēļ, piebilda politiķis. Saistībā ar EURIBOR likmi Reirs skaidroja, ka tās piemērošana kredītiem iepriekš izveidojušies vēsturiski, kad savulaik tā bija naudas cena, ko bankas maksāja par līdzekļu aizņemšanos no ECB. Savukārt tagad bankām pašām ir sava nauda, tā nav jāaizņemas no ECB, tāpēc arī EURIBOR piemērošana hipotekārajiem kredītiem ir nepamatota, skaidroja Reirs. Politiķis uzsvēra, ka risinājumu piedāvājumam jānāk no izpildvaras atbilstoši varas atzaru dalījumam. Daudz problēmas rodas no tā, ka viens varas atzars nepamatoti iemaisās otra atzara pilnvarās, kam jau iepriekš uzmanību vērsusi  Satversmes tiesa , atzīmēja Budžeta komisijas vadītājs. Kā ziņots, Latvijas monetārās finanšu iestādes, galvenokārt bankas, šogad pirmajos sešos mēnešos strādāja ar 335,9 miljonu eiro peļņu, kas ir 2,6 reizes vairāk nekā 2022. gada attiecīgajā periodā, liecina Latvijas Bankas publiskotā informācija.", "link": "https://www.delfi.lv/bizness/37293360/bankas_un_finanses/55808958/kreditu-sasaisti-ar-euribor-nevar-uzskatit-par-negodigu-uznemejdarbibu-pauz-latvijas-banka"},
{"title": "Eiropas un ASV akciju tirgos turpinās kritums; iemesls – 'Fitch' secinājumi par ASV", "category": "Finanses", "body": "Šādi investori jau otro dienu turpināja reaģēt uz kredītreitingu aģentūras \"Fitch\" lēmumu pazeminināt ASV reitingu, skaidro analītiķi. \"Globālajos tirgos turpinājās kritums, kas sākās vakar, investoriem pārdomājot to, ka ASV valdības parāds pēc \"Fitch\" lēmuma samazināt reitingu tagad tiek uzskatīts par zemākas kvalitātes,\" konstatēja \"AJBell\" galvenais investīciju analītiķis Laits Halafs. \"Fitch\" otrdien samazināja ASV reitingu, norādot uz pieaugošo parādu federālajā, štatu un vietējā līmenī, politiskajām nesaskaņām un \"pastāvīgu pārvaldības standartu pasliktināšanos\" pēdējo divdesmit gadu laikā. Reitings pazemināts par vienu pakāpi no \"AAA\", kas ir augstākais iespējamais reitings, līdz \"AA+\". Tomēr vairākums analītiķu uzskata, ka \"Fitch\" lēmuma ietekme uz akciju tirgu nebūs ilgstoša, jo uz daudzu citu valstu fona ASV turpinās būt pievilcīga vieta investīcijām. ASV biržu indekss \"Dow Jones Industrial Average\" ceturtdien saruka par 0,2% līdz 35 215,89 punktiem, indekss \"Standard & Poor's 500\" kritās par 0,3% līdz 4501,89 punktiem, savukārt indekss \" Nasdaq  Composite\" samazinājās par 0,1% līdz 13 959,72 punktiem. Londonas biržas indekss FTSE 100 ceturtdien kritās par 0,4% līdz 7529,16 punktiem, Frankfurtes biržas indekss  DAX  saruka par 0,8% līdz 15 893,38 punktiem, bet Parīzes biržas indekss CAC 40 samazinājās par 0,7% līdz 7260,53 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 2,6% līdz 81,55 ASV dolāriem par barelu. \"Brent\" markas jēlnaftas cena Londonas biržā kāpa par 2,3% līdz 85,14 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien palielinājās par 6% līdz 30,47 eiro par megavatstundu. Eiro vērtība pret ASV dolāru ceturtdien pieauga no 1,0940 līdz 1,0952 dolāriem par eiro, britu mārciņas vērtība pret ASV dolāru kritās no 1,2711 līdz 1,2710 dolāriem par mārciņu, bet ASV dolāra vērtība pret Japānas jenu samazinājās no 143,37 līdz 142,52 jenām par dolāru. Eiro vērtība pret britu mārciņu pieauga no 86,04 līdz 86,14 pensiem par eiro.", "link": "https://www.delfi.lv/bizness/37293360/bankas_un_finanses/55812778/eiropas-un-asv-akciju-tirgos-turpinas-kritums-iemesls-fitch-secinajumi-par-asv"},
{"title": "Ministrija: problēma ir vājā banku konkurence Latvijā, nevis kredītu sasaiste ar Euribor", "category": "Finanses", "body": "Bankām būtu aktīvāk jāpiedāvā klientiem aizdevumu produkti ar fiksētām procentu likmēm, pauda  Finanšu ministrijas  (FM) pārstāvji. Vienlaikus ministrijā atzīmē, ka bankām ir iespēja, nepārtraucot kredītu likmju sasaisti ar  Euribor , piedāvāt klientiem uz noteiktu laiku samazināt vai atcelt aizdevuma likmes fiksēto daļu. FM norāda, ka inflācijas ietekmē ir mainījusies monetārās politikas virzība vairākumā pasaules reģionu.  Eiropas Centrālā banka  (ECB) nolēmusi mazināt monetārās politikas atbalstu un paaugstināt procentu likmes, tādējādi sadārdzinot aizņemšanās izmaksas valdībām un privātajam sektoram. Lai panāktu inflācijas sarukumu un stabilizētu tautsaimniecību, ECB no 2022. gada jūlija vairākkārt ir pieņēmusi lēmumu celt procentu likmes. FM atzīmē, ka vēl pirms ECB sāka bāzes procentu likmju celšanu, procentu likmes uzņēmumu kredītiem Latvijā ir vienas no augstākajām eirozonā. Vienlaikus no mājsaimniecībām piesaistīto noguldījumu atlikumu procentu likmes ir bijušas starp zemākajām, neskatoties uz faktu, ka ECB jau ilgāku laiku, reaģējot uz augsto inflāciju, ceļ bāzes procentu likmi. Ministrijā arī pauž, ka situācija, kurā Latvijas kredītiestādes aktīvi izmanto ECB politiku peļņas palielināšanā caur kredītu procentu pieaugumu, FM netiek vērtēta pozitīvi, tāpēc, tiekoties ar nozari un ar Latvijas Banku, FM norādīja uz rīcību, ko sagaida no kredītiestādēm - aktīvi strādāt pie labvēlīgas augsnes sagatavošanas kreditēšanas palielināšanai, pārskatīt noguldījumu likmes mājsaimniecībām un uzņēmumiem, kā arī samazināt citas izmaksas, ar kurām saskaras mājsaimniecības un uzņēmumi, piemēram, komisijas maksas. FM apkopos šo pasākumu ietvaros kredītiestāžu paveikto un informēs Finanšu sektora attīstības padomi un Ministru kabinetu par iespējamiem tālākajiem rīcības scenārijiem atbilstoši 2023. gada 25. maija Finanšu sektora attīstības padomes sēdē lemtajam. FM atzīst, ka kredītiestāžu peļņa Latvijā un arī vairākās citās eirozonas valstīs nozīmīgi pieaug, tomēr tas nav Euribor kāpuma ietekmē, bet gan naudas cenas pieauguma asimetriskā pārnesē kredītu un noguldījumu gadījumā - kredītu likmes kāpušas straujāk par depozītu likmēm. FM ieskatā kredītu sasaiste ar Euribor nevarētu tikt uzskatīta par negodīgu uzņēmējdarbību, jo par šādas likmes piemērošanu ir panākta vienošanās starp bankām un kredītņēmējiem civiltiesiska līguma ietvaros. Euribor ir viens no indikatoriem \"naudas cenai\". Savukārt \"naudas cena\" ir svarīgs finanšu sistēmas stūrakmens, kas nodrošina monetārās politikas lēmumu nonākšanu līdz bankām, nefinanšu uzņēmumiem un mājsaimniecībām, skaidro FM pārstāvji. Euribor kā references likme kredītu procentu noteikšanai kredītlīgumos tiek izmantota daudzās valstīs, tomēr valstu starpā atšķiras prakse attiecībā uz likmes fiksācijas periodiem un fiksēto likmju īpatsvaru banku kredītu portfeļos. Latvijas gadījumā kredītiestāžu izsniegtie aizdevumi galvenokārt ir saistīti ar īstermiņa (galvenokārt trīs vai sešu mēnešu) Euribor likmi. FM ieskatā kredītu sasaistes ar Euribor pārtraukšana radītu jautājumus par alternatīvu kredītu cenošanai, un vai šī alternatīva būtu uzņēmumiem un mājsaimniecībām izdevīgāka, iespējamiem juridiskiem risinājumiem esošo kredītu līgumu pārskatīšanai, kā arī to, cik lielā mērā tiktu kavēta monetārās politikas transmisija. Tomēr, ņemot vērā citu valstu pieredzi, bankām nepieciešams aktīvāk piedāvāt klientiem aizdevumu produktus ar fiksētām procentu likmēm, uzskata FM. Vienlaikus bankām ir iespēja, nepārtraucot kredītu likmju sasaisti ar Euribor, piedāvāt klientiem uz noteiktu laiku samazināt vai atcelt aizdevuma likmes fiksēto daļu. Tāpat FM ieskatā arī banku finansējuma izmaksām - Latvijas gadījumā lielākoties depozītu procentiem - būtu jāpieaug kopā ar Euribor likmi, tomēr praksē vājas konkurences apstākļos tas notiek ļoti lēni. Līdz ar to kredītu likmēm pieaugot teju proporcionāli Euribor likmei, bet noguldījumu likmēm augot krietni lēnāk, būtiski palielinās banku neto procentu ienākumi. Līdz ar to problēma ir nevis kredītu sasaistē ar Euribor likmi, bet vājajā banku konkurencē, uzsver FM pārstāvji. Latvijā ir ļoti ierobežotas iespējas uzņēmumiem un mājsaimniecībām fiksēt kredītu likmi uz ilgāku termiņu nekā gadu ar pievilcīgiem nosacījumiem - garāka termiņa Euribor vai kādu citu objektīvu naudas cenu atspoguļojošu likmi -, kas ļautu kredītņēmējus pasargāt no procentu likmju svārstībām. Saeimas Budžeta un finanšu (nodokļu) komisijas priekšsēdētājs  Jānis Reirs  (JV) iepriekš sacīja, ka hipotekārajiem kredītiem nepamatoti piemēro Euribor likmi, tādējādi atsevišķas bankas gūst hiperpeļņu. Vaicāts par banku gūto peļņu pirmajā pusgadā, Reirs vēra uzmanību, ka Euribor procentu likmes piemērošana pašlaik nav pamatota, jo tagad bankām pašām ir sava nauda un tām par klientiem aizdoto naudu nav jāmaksā šī Euribor likme ECB. Tās bankas, kuras hipotekārajiem kredītiem papildu saviem noteiktajiem procentiem vēl piemēro arī Euribor procentu likmi, faktiski nodarbojas ar negodīgu uzņēmējdarbību, pauda Saeimas Budžeta komisijas vadītājs. Tāpēc būtu jāmeklē veids, kā pasargāt hipotekāro kredītu ņēmējus, ierobežojot Euribor piemērošanu, akcentēja politiķis. Reirs piebilda, ka brīvā tirgū katra banka var piedāvāt jebkuru procentu likmi, bet tad, lai attiecīgās bankas nevis slēpjas aiz Euribor, bet gan nosauc to īstajos vārdos -, ka piemēro procentu likmi hiperpeļņas gūšanai. Tāpat vēstīts, ka Latvijas monetārās finanšu iestādes, galvenokārt bankas, šogad pirmajos sešos mēnešos strādāja ar 335,9 miljonu eiro peļņu, kas ir 2,6 reizes vairāk nekā 2022.gada attiecīgajā periodā.", "link": "https://www.delfi.lv/bizness/37293360/bankas_un_finanses/55814706/ministrija-problema-ir-vaja-banku-konkurence-latvija-nevis-kreditu-sasaiste-ar-euribor"},
{"title": "Kredīti bez Euribor? Spēles laikā noteikumus mainīt nedrīkst", "category": "Finanses", "body": "Nedēļas sākumā  bijušais finanšu ministrs, pašreizējais Saeimas Budžeta un finanšu (nodokļu) komisijas priekšsēdētājs  Jānis Reirs  (JV) izsauca viedokļu vētru, medijiem paužot uzskatu, ka šobrīd hipotekārajiem kredītiem tiek nepamatoti piemērota  Euribor  likme, kā dēļ atsevišķas bankas gūst hiperpeļņu. Ideja par Euribor nepiemērošanu kredītiem droši vien patiktu kredītņēmējiem, norāda \"Sorainen\" partneris, zvērināts advokāts Rūdolfs Eņģelis, kurš uzsver, ka nav iespējams pēkšņi mainīt visus aizdevumu līgumus, turklāt, ja netiktu piemērota šī likme, tad vietā visdrīzāk būtu kas cits. Turklāt šādi mainīt noteikumus spēles vidū nedrīkst.  Vienīgais, ko var vērtēt negatīvi, ir salīdzinoši vājā banku konkurence, kas ļāvusi šogad straujā tempā audzēt kredītiestāžu peļņ, uzsver  Latvijas Bankas  (LB) eksperti.", "link": "https://www.delfi.lv/bizness/37293360/bankas_un_finanses/55810250/krediti-bez-euribor-speles-laika-noteikumus-mainit-nedrikst"},
{"title": "Nodokļu ieņēmumi pirmajā pusgadā par 4,3% pārsnieguši plānu", "category": "Finanses", "body": "Nodokļu ieņēmumos šogad pirmajos sešos mēnešos iekasēti 6,58 miljardi eiro, kas ir par 268,3 miljoniem eiro jeb 4,3% vairāk, nekā plānots, pavēstīja  Finanšu ministrijas  pārstāvji. Vienlaikus nodokļu ieņēmumi 2023.gada pirmajos sešos mēnešos bija par 746,8 miljoniem eiro jeb 12,8% lielāki nekā 2022.gada pirmajā pusgadā. Valsts kopbudžetā nodokļu ieņēmumi šogad pirmajos sešos mēnešos veidoja 6,209 miljardus eiro, kas ir par 272,9 miljoniem eiro jeb 4,6% vairāk, nekā plānots. Tostarp valsts budžetā nodokļu ieņēmumi veidoja 5,201 miljardu eiro, kas ir par 201,1 miljonu eiro jeb 4% vairāk, nekā plānots, bet pašvaldību budžetā nodokļu ieņēmumi bija 1,009 miljardu eiro apmērā, kas ir par 71,8 miljoniem eiro jeb 7,7% vairāk, nekā plānots. Savukārt valsts fondēto pensiju shēmā nodokļu ieņēmumi šogad pirmajos sešos mēnešos bija 371,1 miljona eiro apmērā, kas ir par 4,3 miljoniem eiro jeb 1,1% mazāk, nekā plānots. 2023.gada pirmajos sešos mēnešos visvairāk iekasēts sociālās apdrošināšanas iemaksās - 2,326 miljardi eiro, kas ir par 0,3% vairāk, nekā plānots. Vienlaikus pievienotās vērtības nodokļa (PVN) ieņēmumi šogad pirmajos sešos mēnešos bija 1,947 miljardu eiro apmērā, kas ir par 4,1% vairāk, nekā plānots, bet iedzīvotāju ienākuma nodokļa ieņēmumi veidoja 1,092 miljardus eiro, kas ir par 4,2% vairāk, nekā plānots. Akcīzes nodokļa ieņēmumi attiecīgajā periodā bija 572,5 miljonu eiro apmērā, kas ir par 2,6% vairāk, nekā plānots. Tostarp akcīzes nodokļa ieņēmumi par naftas produktiem veidoja 295,2 miljonus eiro, kas ir par 4,6% vairāk, nekā plānots, par tabakas izstrādājumiem - 127,8 miljonus eiro, kas ir par 2,5% vairāk, nekā plānots, par alkoholiskajiem dzērieniem - 100,8 miljonus eiro, kas ir par 1,1% mazāk, nekā plānots, bet par alu - 22,2 miljonus eiro, kas ir par 5,8% mazāk, nekā plānots. Uzņēmumu ienākuma nodoklī šogad pirmajā pusgadā iekasēti 331,8 miljoni eiro, kas ir par 55% vairāk, nekā plānots, bet nekustamā īpašuma nodokļa ieņēmumi bija 156,1 miljona eiro apmērā, kas ir par 7,8% vairāk, nekā plānots. Transportlīdzekļu ekspluatācijas nodokļa ieņēmumi šogad pirmajos sešos mēnešos veidoja 56,1 miljonu eiro, kas ir par 1,8% vairāk, nekā plānots, bet dabas resursu nodokļa ieņēmumi bija 31,1 miljona eiro apmērā, kas ir par 7,4% vairāk, nekā plānots. Muitas nodokļa ieņēmumi šogad pirmajos sešos mēnešos veidoja 29,1 miljonu eiro, kas ir par 28,9% mazāk, nekā plānots, savukārt izložu un azartspēļu nodokļa ieņēmumi veidoja 24,4 miljonus eiro, kas ir par 13,5% vairāk, nekā plānots. Tajā pašā laikā uzņēmumu vieglo transportlīdzekļu nodokļa ieņēmumi šogad attiecīgajā periodā bija 11,7 miljonu eiro apmērā, kas ir par 23,1% vairāk, nekā plānots, bet elektroenerģijas nodokļa ieņēmumi šogad pirmajos sešos mēnešos bija 2,5 miljonu eiro apmērā, kas ir par 3,9% mazāk, nekā plānots. Kopumā 2023.gadā nodokļos plānots iekasēt 13,058 miljardus eiro.", "link": "https://www.delfi.lv/bizness/37293360/bankas_un_finanses/55818792/nodoklu-ienemumi-pirmaja-pusgada-par-4-3-parsniegusi-planu"},
{"title": "'Nākotnes kapitāls': Portfeļa izmaiņas uz 2023. gada trīsdesmit pirmo nedēļu", "category": "Finanses", "body": "Jūlija beigās es ieguldīju 300 eiro, lai \"SEB bankas\" rīkā kopīgie ieguldījumi būtu līdzīgi mūsu publiskajiem portfeļiem. Protams, ka tas ietekmēja uz portfeļa ienesīgumu, jo pēdējie pirkumi bija veikti periodā, kad akciju tirgus gāja uz augšu. Rezultātā kopīgais portfeļa ienesīgums samazinājās no 5,57% līdz 3,78%, bet tas joprojām ir pozitīvs un apsteidz citus portfeļus. \"S&P 500\" un \"Nasdaq Composite\" indeksi piektdien nedēļas sesijas noslēdza esot zemākā pozīcijā, kā tas bija pirms nedēļas. Tas ir pirmais nedēļas kritums kopš jūnija vidus. Akciju pārdošanu galvenokārt izraisīja bažas par pieaugošo inflāciju un ASV recesijas potenciālu. Tāpat atkal uzvirmoja bažas, ka inflācija nav apkarota un Federālās Rezerves sistēma turpinās celt procentu likmes. Eksperti brīdina, ka kopš pavasara pieredzētais \"buļļu tirgus\" varētu tuvoties beigām. Baltijas valstu \"Nasdaq\" biržās aizvadītajā nedēļā kāpums reģistrēts tikai Rīgā -\"OMX Riga\" palielinājās par 3,32%. Viļņas biržas indekss \"OMX Vilnius\" samazinājās par 0,43%, savukārt \"OMX Tallinn\" samazinājās par 1,5%. Kopējais Baltijas biržu indekss \"OMX Baltic Benchmark GI\" samazinājās par 0,63%. Arī kriptpvalūtas pieredzēja kritumu. \"Bitcoin\" cena pret ASV dolāru bija robežās no 26-29 tūkstošiem (atkarībā no tirdzniecības platformas), kas ir par apmēram tūkstoti mazāk kā nedēļu vai divas iepriekš. Tas arī saistāms ar bažām, ka ASV varētu pieredzēt recesiju. Kopīga situācija ar Kuzikova portfeļa akcijām ir šāda: Iepriekšēja nedēļā 10 akcijas no 15 turpināja rādīt vērtības pieaugumu, bet 5 akciju vērtība nokrita. Lielāki vērtību zaudētāji iepriekšējā nedēļā bija APPL (-0.29%) un NEE (-0.35%). Pagājušajā nedēļā lielāka izaugsme bija MOS (+0.21%) un V (+0.2%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Aizpagājušajā nedēļā visu summu ieguldīju \"Mosaic\" akcijās, tāda veidā es samazināju vidējo iegādes cenu. Iepriekšējā nedēļā \"Mosaic\" akciju cenas izauga un mani zaudējumi samazinājās no 45 eiro līdz 38.10. Tomēr iepriekšējā nedēļā ieguldījumi gāja krājobligācijās, kuru ienesīgums bija 4%. Šonedēļ investīcijas ies akcijās, domāju, ka arī šonedēļ investēšu \"Mosaic\" akcijās, kamēr tā cena joprojām ir tik zema, turklāt \"Interactive Brokers\" platforma rāda ekspertu viedokli par to Mosaic akcijas cena ies augšā. \"Esmu nedaudz palielinājis ieguldījumus P2P sektorā, visticamāk, ka nākamajās nedēļās turpināšu iegādāties Baltijas akcijas\" Raksts tapis sadarbībā ar \"SEB Roboinvestoru\"!", "link": "https://www.delfi.lv/bizness/37293360/bankas_un_finanses/55819010/nakotnes-kapitals-portfela-izmainas-uz-2023-gada-trisdesmit-pirmo-nedelu"},
{"title": "Krusa sadauzīja auto stiklus. Vai apdrošinātājs par to maksās?", "category": "Finanses", "body": "Krusas  iznīcināti sējumi un sadauzīti automašīnu stikli, vēja dēļ krītošu koku izsisti ēku logi un sabojāti transportlīdzekļi – šādas postaža šodien bija novērota vairākas vietas Zemgalē un daļēji arī Rīgā.  “ Delfi Bizness ” skaidro, vai par šādi vētrā sabojātiem īpašumiem to saimnieki varēs dabūt apdrošināšanas atlīdzību vai tas tomēr tiek uzskatīts par “force majeure” jeb ārkārtējiem, nenovēršamiem apstākļi, kuru dēļ nav iespējams pildīt līgumsaistības.", "link": "https://www.delfi.lv/bizness/37293360/bankas_un_finanses/55821074/krusa-sadauzija-auto-stiklus-vai-apdrosinatajs-par-to-maksas"},
{"title": "Bafeta 'Berkshire Hathaway' otrajā ceturksnī atgriežas pie peļņas", "category": "Finanses", "body": "Ieguldījumu un atvasināto instrumentu peļņas/zaudējumu rādītājā bija 25,87 miljardu eiro peļņa pretstatā 53,04 miljardu dolāru zaudējumiem pirms gada. \"Berkshire Hathaway\" pamatdarbības peļņa aprīlī-jūnijā sasniedza 10,04 miljardus eiro salīdzinājumā ar 9,42 miljardiem dolāru pagājušā gada otrajā ceturksnī. Bafeta kompānijas kopējie ieņēmumi aplūkotajā periodā pieauga līdz 92,5 miljardiem dolāru no 76,2 miljardiem dolāru pērn. Kopš 1970.gada Bafeta vadītā \"Berkshire Hathaway\" ietver gan automašīnu apdrošinātāju \"GEICO\" un pārapdrošināšanas kompāniju \"General Re\", kā arī ar apdrošināšanu nesaistītus uzņēmumus konditorejas, mazumtirdzniecības, dzelzceļa, mājas mēbeļu, iekārtu, juvelierizstrādājumu, apģērbu, elektroenerģijas un dabasgāzes izplatīšanas nozarēs. Pagājušajā gada nogalē \"Berkshire Hatjaway\" aktīvu vērtība tika lēsta ap 948,5 miljardiem ASV dolāru.", "link": "https://www.delfi.lv/bizness/37293360/bankas_un_finanses/55820410/bafeta-berkshire-hathaway-otraja-ceturksni-atgriezas-pie-pelnas"},
{"title": "Akciju cenas Volstrītā pieaug, bet Eiropas biržās svārstās", "category": "Finanses", "body": "Investorus piektdien pārsteidza ASV nodarbinātības dati, saskaņā ar kuriem bezdarba līmenis ASV jūlijā negaidīti samazinājies līdz 3,5% salīdzinot ar 3,6% jūnijā, bet darba algas pieaugušas, uzsverot pastāvīgo inflācijas spiedienu. Daudzi investori bija cerējuši, ka ASV Federālā rezervju sistēma (FRS) ir tuvu procentlikmju paaugstināšanu cikla apturēšanai, lai panāktu pasaules lielākās ekonomikas \"mīkstu piezemēšanos\". FRS pārstāve Mišela Boumena sestdien vērsās pret šīm cerībām, sakot, ka ir vajadzīgi \"pastāvīgi pierādījumi\" par inflācijas palēnināšanos. Domājams, ka investori ieņems nogaidošu nostāju pirms ceturtdien gaidāmās ASV patēriņa cenu datu publicēšanas. Naftas cenas  kritās, daļēji atspoguļojot bažas par jēlnaftas piegādēm pēc Melnajā jūrā notikušā Ukrainas dronu trieciena Krievijas naftas tankkuģim. ASV biržu indekss \"Dow Jones Industrial Average\" pirmdien pieauga par 1,2% līdz 35 473,13 punktiem, indekss \"Standard & Poor's 500\" kāpa par 0,9% līdz 4518,44 punktiem, savukārt indekss \"Nasdaq Composite\" palielinājās par 0,6% līdz 13 994,40 punktiem. Londonas biržas indekss FTSE 100 pirmdien kritās par 0,1% līdz 7554,49 punktiem, Frankfurtes biržas indekss DAX saruka par mazāk nekā 0,1% līdz 15 950,76 punktiem, bet Parīzes biržas indekss CAC 40 palielinājās par 0,1% līdz 7319,76 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 1,1% līdz 81,94 ASV dolāriem par barelu. \"Brent\" markas jēlnaftas cena Londonas biržā saruka par 1,0% līdz 85,34 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien pieauga par 5,66% līdz 30,49 eiro par megavatstundu. Eiro vērtība pret ASV dolāru pirmdien kritās no 1,1012 līdz 1,1006 dolāriem par eiro, britu mārciņas vērtība pret ASV dolāru kāpa no 1,2748 līdz 1,2783 dolāriem par mārciņu, bet ASV dolāra vērtība pret Japānas jenu palielinājās no 141,77 līdz 142,47 jenām par dolāru. Eiro vērtība pret britu mārciņu kritās no 86,35 līdz 86,07 pensiem par eiro.", "link": "https://www.delfi.lv/bizness/37293360/bankas_un_finanses/55822740/akciju-cenas-volstrita-pieaug-bet-eiropas-birzas-svarstas"},
{"title": "Itālijas valdība plāno ar papildu nodevu aplikt banku virspeļņu", "category": "Finanses", "body": "Valdība plāno lemt par vienu no diviem variantiem, izvēloties lielāko summu, norāda kāda sarunām tuvu stāvoša, bet anonīma persona. Nauda tiks ieguldīta īpašā fondā un paredzēta, lai finansētu pasākumus, kas samazinātu fiskālo spiedienu ģimenēm un uzņēmumiem. Pirmais variants paredz, ka ar 40% nodevu tiek aplikta starpība starp banku tīrajiem procentu ienākumiem 2022. un 2021. gadā, ja tā pārsniedz 3%. Otrā iespēja vērsta uz tīro procentu ienākumu starpību no 2023. līdz 2021. gadam — ar 6% zemāko robežu. Nodeva nedrīkst pārsniegt 25% no bankas pašu kapitāla. Analītiķi lēš, ka tas banku ienākumus samazinās par aptuveni 19%. Nodevas mērķis ir vērsts uz straujo procentu ienākumu pieaugumu pēc  Eiropas Centrālās bankas  spertajiem soļiem likmju paaugstināšanā. Šīs nodevas ieviešana saskaņā ar kādas tuvu stāvošas, bet anonīmas persona teikto, var bankām izmaksāt aptuveni 2 miljardus eiro. Itālijas labējā spārna administrācija meklē lētus veidus, kā finansēt palīdzību ģimenēm, kuras skārusi dzīves dārdzības krīze, tostarp nodokļu samazināšanu un atbalstu hipotekārajiem kredītiem pirmreizējiem īpašniekiem. Tomēr šim solim nepieciešams parlamenta apstiprinājums, un to vēl var mainīt. To varētu arī apstrīdēt tiesā, piemēram, kā līdzīgus pasākumus Spānijā. Reaģējot uz šīm ziņām, būtiski saruka Itālijas banku vērtība – par aptuveni 10 miljardiem ASV dolāru. Šāds solis pieņemts neilgi pēc tam, kad Itālijas bankas paziņoja jaunākos rezultātus. Piemēram, \"UniCredit\" tīrie procentu ienākumi pirmajā pusgadā pieauga par 42%. Premjerministra vietnieks Antonio Tajāni otrdien norādījis uz ECB. \"Mēs jau vairākus mēnešus esam teikuši, ka ECB kļūdījās, paaugstinot likmes, un tās ir neizbēgamas sekas,\" laikrakstam Corriere della Sera sacīja Tajāni. \"Mēs uzskatām, ka šis nodoklis bankām ir negatīvs, ņemot vērā gan ietekmi uz kapitālu un peļņu, gan uz banku pašu kapitāla izmaksām,\" norādījuši \"Citigroup Inc.\" analītiķi.", "link": "https://www.delfi.lv/bizness/37293360/bankas_un_finanses/55824014/italijas-valdiba-plano-ar-papildu-nodevu-aplikt-banku-virspelnu"},
{"title": "Inovatīvas uzņēmējdarbības attīstībai MVU būs pieejami aptuveni 52,5 miljoni eiro", "category": "Finanses", "body": "Centrālā finanšu un līgumu aģentūra  (CFLA) ir nosūtījusi uzaicinājumu  Latvijas Investīciju un attīstības aģentūrai  (LIAA) iesniegt projektu Eiropas Reģionālās attīstības fonda ( ERAF ) līdzfinansējuma saņemšanai, lai nodrošinātu finansējuma pieejamību biznesa ideju īstenošanai un uzņēmējdarbības attīstībai Latvijā. Šīm aktivitātēm no ERAF pieejami aptuveni 52,5 miljoni eiro, informē CFLA. Ekonomikas ministrijas  izstrādātajā ES fondu programmā paredzēts nodrošināt finansējuma pieejamību biznesa idejas īstenošanai un uzņēmējdarbības attīstībai mazajiem un vidējiem uzņēmumiem (MVU) Latvijā. Paredzēts veicināt aktivitātes, kas paaugstina inovatīvo komersantu īpatsvaru ekonomikā un sekmē uzņēmējdarbību, kas vērsta uz augstas pievienotās vērtības radīšanu vidēji augsto un augsto tehnoloģiju un radošo industriju jomā, kā arī veicināt eksporta pieaugumu atbalstītajos uzņēmumos, tādejādi sniedzot ieguldījumu Latvijas viedās specializācijas stratēģijas mērķu sasniegšanā. Ekonomikas ministrija arī veido sadarbību ar Kultūras ministriju, veidojot Radošo industriju inkubatoru, kas sniegs atbalstu jauniem uzņēmumiem un biznesa idejām, kas pārstāv radošo industriju jomu. Plānots, ka programmas ietvaros līdz 2029. gada 31. decembrim tiks sasniegti šādi rezultāti: ar grantiem atbalstīti 285 uzņēmumi, atbalstītie jaunie uzņēmumi – 192, nefinansiālu atbalstu saņēmuši– 422 uzņēmumi, pirmsinkubācijā un inkubācijā atbalstīto uzņēmumu skaits - 384. Šajā programmā pieejamais kopējais attiecināmais finansējums ir 61 805 739 eiro, tai skaitā ERAF finansējums – 52 534 877 eiro un valsts budžeta finansējums – 9 270 862 eiro. Maksimālais attiecināmais ERAF finansējuma apmērs nepārsniedz 85 procentus no projekta kopējā attiecināmā finansējuma. Projekta iesniegums LIAA jāiesniedz līdz š.g. 5. septembrim, tā vērtēšana paredzēta līdz 15. septembrim. Projektu atlases dokumentācija publicēta CFLA tīmekļvietnē. ERAF atbalsts projekta īstenošanai paredzēts 1.2.3. specifiskā atbalsta mērķa \"Veicināt ilgtspējīgu izaugsmi, konkurētspēju un darba vietu radīšanu MVU, tostarp ar produktīvām investīcijām\" 1.2.3.1. specifiskā atbalsta mērķa pasākuma \"Atbalsts MVU inovatīvas uzņēmējdarbības attīstībai\" ietvaros.", "link": "https://www.delfi.lv/bizness/37293360/bankas_un_finanses/55823720/inovativas-uznemejdarbibas-attistibai-mvu-bus-pieejami-aptuveni-52-5-miljoni-eiro"},
{"title": "Cik saņems 'uz rokas'? Salīdzināti visu trīs Baltijas valstu nodokļi darba ņēmējam", "category": "Finanses", "body": "Salīdzinot 2022. un 2023. gadu, Latvijā nodokļu jomā notikušas vien nelielas izmaiņas bez visaptverošas ietekmes uz iedzīvotāju ienākumiem, galvenokārt domājot par zemāku ienākumu saņēmējiem: palielināts maksimālais diferencētais neapliekamais minimums un minimālā darba alga. Arī Lietuva un Igaunija gada laika piedzīvojušas līdzīgas pārmaiņas, noskaidrots \" Swedbank \" Finanšu institūta veiktajā Baltijas valstu nodokļu sloga salīdzinājumā. Šogad visās trīs Baltijas valstīs ir palielināts maksimālais diferencētais neapliekamais minimums – Latvijā līdz 500 eiro, Lietuvā līdz 625 eiro, bet Igaunijā līdz 654 eiro mēnesī. Arī minimālā alga pieaugusi visās trīs valstīs, attiecīgi Latvijā līdz 620 eiro, Lietuvā līdz 840 eiro, bet Igaunijā līdz 725 eiro mēnesī. Ja ņem vērā katrā valstī piemērotos nodokļus, minimālās algas saņēmējs bez reģistrētiem apgādājamiem Latvijā \"uz rokas\" saņem nepilnus 535 eiro, kamēr Lietuvā 633 eiro, bet Igaunijā teju 690 eiro. Lai novērtētu, cik konkurētspējīga šobrīd ir Latvijas un kaimiņvalstu realizētā darbaspēka nodokļu politika no darbinieka un arī darba devēja skatu punkta, \"Swedbank\" Finanšu institūts veicis salīdzinājuma aprēķinus diviem algu līmeņiem – 750 eiro un 1500 eiro pirms nodokļu nomaksas. Pieņemot, ka darbinieks katrā no trim Baltijas valstīm pelna 750 eiro lielu darba algu pirms nodokļu nomaksas bez reģistrētiem apgādājamiem, Latvijā strādājošie \"uz rokas\" saņem nepilnus 618 eiro, Lietuvā 579 eiro, bet Igaunijā 709 eiro. Redzams, ka no šāda apmēra algas viszemākais nodokļu slogs darbinieku pusē ir Igaunijā, kur nodokļos tiek samaksāti vien 5%, kamēr Latvijā tie ir 18%, bet Lietuvā – 23% no algas pirms nodokļu nomaksas. Protams, papildus jāņem vērā nodokļi, ko samaksā darba devējs – pie attiecīgā algas līmeņa vislielākie nodokļi jeb 254 eiro ir Igaunijā, kam tūdaļ seko Latvija ar 177 eiro un Lietuva ar 13 eiro. Novērtējot kopējo nodokļu slogu gan darba devēja, gan darba ņēmēja pusē, secināts, ka augstākais kopējo darbaspēka nodokļu īpatsvars ir Latvijā (33%), tad seko Igaunija (29%) un tikai tad – Lietuva (24%). \"Šajā salīdzinājumā labi redzams, ka, mainoties kaimiņvalstu, īpaši Lietuvas, nodokļu politikai, salīdzināt tikai algu \"uz papīra\" vai tikai algu \"uz rokas\" nav pietiekami. Kopbildi veidot ļauj kopējais nodokļu slogs, ko pie konkrētās darba algas nomaksā visas puses – gan darbinieki, gan arī uzņēmēji. Veicot Baltijas valstu salīdzinājumu, novērojams, ka zemāku ienākumu segmentā kopējos nodokļos Latvijā tiek samaksāts visvairāk,\" skaidro \"Swedbank\" Finanšu institūta eksperte Evija Kropa. Pamatā tas ir tādēļ, ka kaimiņvalstīs atvieglojumu apmērs mazāku algu saņēmējiem šobrīd ir dāsnāks. Piemēram, Igaunijā 654 eiro neapliekamais minimums tiek piemērots līdz pat 1200 eiro lielām algām, kamēr Latvijā 500 eiro neapliekamais minimums sāk dilt pie algām, kas pārsniedz šos pašus 500 eiro. \"Veicot aprēķinus gadījumam, kad 750 eiro algas saņēmējam ir reģistrēts viens apgādājamais, tad gan mūsu situācija salīdzinājumā ar kaimiņvalstīm mainās un kopējais nodokļu slogs Latvijā kļūst nedaudz zemāks nekā Igaunijā,\" uzsver Kropa. Vidēju ienākumu segmentā situācija ir līdzīga. Ja pieņem, ka darbinieks pelna 1500 eiro mēnesī pirms nodokļu nomaksas bez reģistrētiem apgādājamiem, \"uz rokas\" Latvijā var rēķināties ar 1097 eiro. Lietuvā šāds darbinieks saņemtu par 120 eiro mazāku algu jeb 977 eiro, bet Igaunijā – par 147 eiro lielāku algu jeb 1244 eiro. Situācijā, kad darbiniekam reģistrēts arī viens apgādājamais, Latvijas darba ņēmējs papildus iegūst 50 eiro \"uz rokas\" un atšķirība ar Igauniju nedaudz izlīdzinās, bet plaisa ar Lietuvu kļūst vēl lielāka, jo Lietuvā nav darbaspēka nodokļu atvieglojumu par apgādībā esošām personām. Igaunijā savukārt atvieglojumi ir paredzēti, bet tikai sākot no otrā bērna, turklāt tos nepiemēro katru mēnesi – šo ienākuma nodoklī pārmaksāto summu var atgūt reizi gadā, iesniedzot gada ienākumu deklarāciju. Visbeidzot, ja darba alga \"uz papīra\" ir 1500 eiro, darba devējs Igaunijā nodokļos samaksā vēl 507 eiro, Latvijā – 354 eiro, bet Lietuvā – 27 eiro. Vidēju ienākumu gadījumā augstākais kopējo nodokļu slogs joprojām saglabājas Latvijā (41%), kam seko Igaunija (38%) un tad Lietuva (36%). \"Būtiska ir nianse, ka Latvijas nodokļu politika paredz divus progresijas līmeņus – tiek piemērots diferencēts neapliekamais minimums (jo lielāka alga, jo mazāks neapliekamais minimums), un papildus arī iedzīvotāju ienākuma nodokļa likme pakāpeniski palielinās, pieaugot ienākumiem. Modelējot situāciju, kad darbinieks \"uz rokas\" saņem 1000 eiro lielu algu, redzams, ka lielākais kopējais darbaspēka nodokļu slogs (darba ņēmējam un darba devējam) ir Latvijā (kopējās izmaksas 1666 eiro), kam seko Lietuva (1571 eiro) un tikai tad Igaunija (1508 eiro),\" Baltijas nodokļu sloga salīdzinājuma rezultātus komentē Kropa.", "link": "https://www.delfi.lv/bizness/37293360/bankas_un_finanses/55826502/cik-sanems-uz-rokas-salidzinati-visu-tris-baltijas-valstu-nodokli-darba-nemejam"},
{"title": "Top 10 lielākās akciju sabiedrības", "category": "Finanses", "body": "Šobrīd Latvijā reģistrētas 925 akciju sabiedrības, to vidējam vecumam sasniedzot 17 gadus. \" Lursoft \" izpētījis, ka teju 13% no visām akciju sabiedrībām reģistrētas 1991. gadā, savukārt šogad reģistrētas jau 7 jaunas akciju sabiedrības, no kurām lielākais apmaksātais pamatkapitāls ir AS \"Vairo\". \"Lursoft\" izziņas informācija rāda, ka AS \"Vairo\", kas š.g. aprīlī sākotnēji reģistrēta ar nosaukumu \"Mans uzkrājums\", apmaksātais pamatkapitāls ir 925 tūkstoši eiro. Par AS \"Vairo\" valdes priekšsēdētāju iecelts kādreizējais \"Indexo Atklātais Pensiju Fonds\", \"Indexo\", \"Luminor Asset management\" u.c. finanšu kapitālsabiedrību vadītājs Iļja Arefjevs, savukārt padomē – \" Enefit \" kādreizējā valdes locekle un Analītikas daļas vadītāja Inese Dosē, bijušais \"Swedbank\" Komunikācijas un ilgtspējas pārvaldes vadītājs Māris Plūme un kādreizējais AS \"Swedbank\" valdes priekšsēdētājs Reinis Rubenis. Reģistrēto akciju sabiedrību kopējais apmaksātais pamatkapitāls sasniedz 12,39 miljardus eiro, no tiem 3,88 miljardus eiro veido AS \"Swedbank Baltics\", kas dibināta pirms diviem gadiem. AS \"Swedbank Baltics\" ir finanšu pārvaldītājsabiedrība, kurai pieder AS \"Swedbank\" Igaunijā, AS \"Swedbank\" Latvijā un AB \"Swedbank\" Lietuvā akcijas. Kompānija veic galvenā ofisa stratēģijas, biznesa vadības, riska vadības procesu nodrošināšanu un attīstīšanu Baltijas meitas bankās. AS \"Swedbank Baltics\" nav licences finanšu pakalpojumu sniegšanai. Sākotnēji 2021. gada februārī AS \"Swedbank Baltics\" reģistrēta ar 35 tūkstošu eiro pamatkapitālu, līdz tagadējiem 3,88 miljoniem eiro pamatkapitāls palielināts dažus mēnešus vēlāk, 2021. gada oktobrī. Jānorāda, ka AS \"Swedbank\" , kuras 100% akciju īpašnieks ir AS \"Swedbank Baltics\", pamatkapitāla apjoma ziņā ir piektā lielākā akciju sabiedrība Latvijā. \"Lursoft\" apkopotā informācija liecina, ka starp TOP 10 akciju sabiedrībām ar lielāko pamatkapitālu galvenokārt ierindojas valsts kapitālsabiedrības. Lielākā to vidū ir AS “Latvenergo”, kura apmaksātais pamatkapitāls sasniedz 790,37 miljonus eiro. Pētījuma dati rāda, ka 2021. gadā AS “Latvenergo” apgrozījuma ziņā bijusi otra lielākā akciju sabiedrība (pētījumā netiek iekļauta informācija par finanšu iestāžu un apdrošināšanas kompāniju finanšu rādītājiem) aiz AS “Elko grupa”, kas aizpērn apgrozīja 754,62 miljonus eiro. Ja 2021. gadā AS “Latvenergo” apgrozīja 592,78 miljonus eiro, tad pērn tā apgrozījums sasniedza jau 1,23 miljonu eiro, apgrozījuma ziņā to starp akciju sabiedrībām ierindojot 1. pozīcijā. Vienlaikus augusi arī valsts kapitālsabiedrības peļņa pēc nodokļiem, kas sasniegusi 209,36 miljonus eiro. Darbinieku skaita ziņā AS “Latvenergo” pagājušajā gadā bijusi 10. lielākā akciju sabiedrība. Lielākie darba devēji, balstoties uz Valsts ieņēmumu dienesta (VID) sniegto informāciju, starp akciju sabiedrībām 2022. gadā bijušas valsts kapitālsabiedrības VAS “ Latvijas dzelzceļš ” un VAS “Latvijas Pasts”. Abos uzņēmumos darbinieku skaits pērn sarucis, tikmēr trešais lielākais darba devējs – privātā kapitāla AS “Veselības centru apvienība” – darbinieku skaitu kāpinājis. Balstoties uz VID pieejamo informāciju, AS “Veselības centru apvienība” 2022. gadā nodarbināja 1743 darbiniekus, kas ir par 24 vairāk nekā gadu iepriekš. Uzņēmuma kopējās valsts sociālās apdrošināšanas obligātās iemaksas pērn sasniedza 9,04 miljonus eiro, bet iedzīvotāju ienākuma nodoklis – 5,34 miljoni eiro. Uzņēmumam šobrīd reģistrētas 19 aktīvas struktūrvienības. Starp akciju sabiedrībām līderi struktūrvienību skaita ziņā ir VAS “Latvijas Pasts” (556 struktūrvienības) un AS “Sentor farm aptiekas” (266 struktūrvienības). Pēdējais no tiem pagājušajā gadā bija darba devējs 1024 darbiniekiem. Jāpiebilst, ka vismaz 1000 darbinieki pagājušajā gadā bijuši 15 akciju sabiedrībām, savukārt virknei, kopumā 131 akciju sabiedrībai, 2022. gadā bijis tikai viens darbinieks. Tās lielākoties bijušas akciju sabiedrības, kas darbojas nekustamo īpašumu un finanšu pakalpojumu jomās. Lursoft izpētījis, ka 2022. gadā akciju sabiedrības bija darba devējs 68,8 tūkstošiem darbinieku. Pērn akciju sabiedrību veiktās valsts sociālās apdrošināšanas obligātās iemaksas augušas par 15,68%, sasniedzot 477,68 miljonus eiro, savukārt samaksātā iedzīvotāju ienākuma nodokļa apjoms audzis par 16,20%, palielinoties līdz 254,98 miljoniem eiro. No visām akciju sabiedrībām visaugstākās iedzīvotāju ienākuma nodokļa iemaksas uz vienu darbinieku aizvadītajā gadā reģistrētas AAS “CBL Life”, liecina Lursoft pētījuma dati. Pēdējos gados vidējās iedzīvotāju ienākuma nodokļa iemaksas uz vienu darbinieku AAS “CBL Life” ievērojami pieaugušas, visstraujāko palielinājumu uzrādot 2022. gadā. \"Lursoft\" apkopotā informācija par akciju sabiedrības veiktajām iedzīvotāju ienākuma nodokļa iemaksām uz vienu darbinieku liecina, ka 2021. gadā tās bija 49,14 tūkstoši eiro, bet pērn – jau 146,98 tūkstoši eiro. Vidējās valsts sociālās apdrošināšanas obligātās iemaksas uz vienu strādājošo AAS “CBL Life” aizvadītajā gadā gan bijušas zemākas nekā dzīvības apdrošināšanas nozarē vidēji. Vairāk nekā 100 tūkstošu eiro lielas iedzīvotāju ienākuma nodokļa vidējās iemaksas uz darbinieku 2022. gadā bijušas vēl divām akciju sabiedrībām – AS “Finitera” un AS “Swedbank Atklātais Pensiju Fonds”. Jāpiebilst, ka holdingkompānijai AS “Finitera” pagājušajā gadā arī reģistrētas lielākās valsts sociālās apdrošināšanas obligātās iemaksas uz vienu strādājošo, liecina Lursoft apkopotā informācija. Uzņēmuma valsts sociālās apdrošināšanas obligātās iemaksas uz vienu darbinieku 2022. gadā sasniedza 129,81 tūkstošus eiro, savukārt iedzīvotāju ienākuma nodoklis uz vienu strādājošo – 114,16 tūkstoši eiro. AS “Finitera” patiesais labuma guvējs ir  Aigars Kesenfelds , kuram šobrīd patiesā labuma guvēja statuss reģistrēts vairāk nekā 120 uzņēmumos. \"Lursoft\" dati atklāj, ka A. Kesenfelds ir patiesais labuma guvējs 30 akciju sabiedrībās. Vēl virknē akciju sabiedrību kā patiesā labuma guvēji norādīti Ursula Harrand (14 akciju sabiedrības), Roberts Tavjevs (12 akciju sabiedrības) un Sergejs Korņijenko (12 akciju sabiedrības). \"Lursoft\" izpētījis, ka no visām akciju sabiedrībām, kurām reģistrēta informācija par patiesajiem labuma guvējiem, vairumā gadījumu, t.i., vairāk nekā 75% gadījumu, patiesie labuma guvēji ir no Latvijas. \"Lursoft\" dati liecina, ka daudzas akciju sabiedrības vēl nav iesniegušas pārskatus par 2022. gadu, līdz ar to vēl nav galīgo aprēķinu par to kopējo apgrozījumu un peļņu aizvadītajā gadā. 2021. gadā akciju sabiedrības kopā apgrozījušas 9,01 miljardu eiro, pēc nodokļu nomaksas gūstot 857,26 miljonu eiro peļņu. No akciju sabiedrībām, kuras jau iesniegušas pārskatus par 2022. gadu un pērn guvušas ieņēmumus no saimnieciskās darbības, tikai nepilniem 14% aizvadītajā gadā izdevies kāpināt savu apgrozījumu, savukārt peļņas rezultātus izdevies uzlabot teju 50%. Akciju sabiedrības nodokļu iemaksās valsts kopbudžetā 2022. gadā samaksājušas 1,24 miljardus eiro (2021. gadā – 1,11 miljardi eiro). Lielākais nodokļu maksātājs to vidū pērn bijis AS “Amber Latvijas balzams”, aizvadītajā gadā VID administrētajos nodokļos samaksājis 86,87 miljonus eiro. Alkoholisko dzērienu ražotāja AS “Amber Latvijas balzams” apgrozījums 2022. gadā sasniedza 108,1 miljonu eiro, kas ir par 37,7% vairāk nekā attiecīgajā periodā 2021. gadā. Apgrozījuma pieaugums galvenokārt saistīts ar ekonomiskās situācijas uzlabošanos, kā arī Covid-19 pandēmijas ierobežojumu atvieglošanu, kas pozitīvi ietekmējis saražotās produkcijas apjoma pieaugumu. Savā gada pārskatā AS “Amber Latvijas balzams” norādījis, ka pozitīvu ietekmi atstāja arī veiktās pārdošanas cenu pārskatīšanas aktivitātes. \"Lursoft\" pieejamais gada pārskats rāda, ka 2022. gadu AS “Amber Latvijas balzams” noslēdza ar 6,33 miljonu eiro peļņu pēc nodokļu nomaksas (2021. gadā – 8,73 miljonus eiro). Ietekmi uz uzņēmuma peļņu atstājis galveno izejvielu sadārdzinājums, stikla nepietiekamība Eiropā un tā pašizmaksas pieaugums, izmaksu cenu pieaugums strauji augošas vispārējās inflācijas ietekmē, iepirkto energoresursu, kā arī atalgojuma izmaksu pieaugums. Aizvadītajā gadā AS “Amber Latvijas balzams” bija darba devējs 608 darbiniekiem.", "link": "https://www.delfi.lv/bizness/37293360/bankas_un_finanses/55819754/top-10-lielakas-akciju-sabiedribas"},
{"title": "Satraukums privātā kapitāla tirgū sāk mazināties, liecina pētījums", "category": "Finanses", "body": "\"Pēdējā gada laikā privāto investoru sentiments bija vienā no zemākajiem punktiem. Līdzīgi zemā līmenī tas bija tikai 2008. gada ekonomiskās krīzes laikā un uz īsu brīdi Covid-19 pandēmijas sākumā,\" norāda \"Deloitte Latvia\" M&A darījumu konsultāciju prakses vadītājs Valters Tučs. \"Šobrīd redzam, ka investoru pārliecība sāk uzlaboties, pateicoties sagaidāmajam ekonomiskās stabilizācijas periodam. Lai gan privātie investori cer uz veiksmīgākiem investīciju ieguldījumiem tuvākā laikā, tomēr joprojām pastāv būtiskas neskaidrības par makroekonomisko un ģeopolitisko situāciju reģionā,\" saka Tučs. Pēdējos 20 gadus \"Deloitte\" Centrāleiropas Privātā kapitāla tirgus pārliecības aptaujas indekss ir darbojies kā barometrs, kas dod priekšstatu par gaidāmo privātā kapitāla investoru aktivitāti. Jaunākais pētījums liecina par optimisma līmeņa atgūšanos — gandrīz 80% respondentu ir pārliecināti, ka 2023. gads būs auglīgs ienesīguma ziņā, indeksam pieaugot jau otro pusgadu pēc kārtas. Šāds rezultāts norāda, ka tirgus spēlētāji pamazām pārvar inflācijas, kara un pandēmijas radītos sarežģītos apstākļus privātā kapitāla investīciju tirgū. Arī ekonomiskās prognozes liecina par to, ka satraukums privātā kapitāla tirgū sāk mazināties. 43% no aptaujātajiem tirgus spēlētājiem sagaida, ka makroekonomiskā situācija Eiropā pasliktināsies, kas ir gandrīz uz pusi mazāk par pagājušo pusgadu (79%). Savukārt 15% no respondentiem sagaida makroekonomiskās situācijas uzlabošanos, bet pagājušajā pusgadā tie bija tikai 3%. Gaidāmais uzņēmumu ienesīgums un makroekonomikas uzlabošanās veicina optimismu attiecībā uz tirgus aktivitāti - respondentu skaits, kas sagaida investīciju darījumu skaita palielināšanos, ir dubultojies līdz 26%. Trešdaļa investoru sagaida darījumu skaita samazināšanos (34%), kas ir divreiz mazāk nekā iepriekšējā pusgadā. Uzlabojumus tirgus dalībnieku pārliecībā apstiprina arī tas, ka puse respondentu tirgū saskata vairāk iespēju nekā pirms trim mēnešiem, un šis ir jau trešais pētījums pēc kārtas, kurā šis īpatsvars pieaug. Privāto investoru aktivitātes pieaugums veicinās aizvien lielāku nebanku aizdevēju (kā piemēram mezanīna fondu un privātā kapitāla aizdevumu fondu) lomu Centrāleiropā, jo 45% aptaujāto respondentu aizņēmumiem biežāk izmanto tieši nebanku aizdevēju finanšu pakalpojumus. 28% respondentu norāda, ka kredītu pieejamība darījumu veikšanai nav mainījusies. Savukārt 15% apgalvo, ka darījuma veikšanai ir nepieciešams vairāk aizdevēju nekā iepriekš, kas iespējams liecina, ka aizdevēju interese par lieliem darījumiem samazinās. Tomēr, 66% tirgus dalībnieku sagaida, ka investīciju darījumu vidējais izmērs nemainīsies, un tikai 23% prognozē to samazinājumu, salīdzinot ar 38% šī gada ziemā. Pēc pētījuma datiem var novērot arī pozitīvas izmaiņas investoru uztverē par ilgtspējas (ESG) nozīmīgumu M&A darījumos, jo aizvien lielāks skaits privātā kapitāla fondu to uzskata par svarīgu uzņēmumu vērtības ietekmējošo faktoru. Kompānijas jaunākais pētījums liecina, ka vairāk nekā ceturtdaļa fondu ir sasniegusi ilgtspējas mērķus. Trešdaļa ir sākusi šos mērķus izstrādāt un vēl trešdaļa apņemas to darīt. Gandrīz trīs ceturtdaļām Centrāleiropas fondu investīciju politika iekļauj ilgtspējas faktorus kā investīciju kritērijus.", "link": "https://www.delfi.lv/bizness/37293360/bankas_un_finanses/55830604/satraukums-privata-kapitala-tirgu-sak-mazinaties-liecina-petijums"},
{"title": "Krievijas centrālā banka uz laiku pārtraukusi valūtas pirkšanu", "category": "Finanses", "body": "Krievijas  centrālā banka no ceturtdienas līdz šā gada beigām pārtrauc ārvalstu valūtas pirkšanu iekšējā tirgū, paziņoja banka. Vienlaikus tā plāno turpināt ārvalstu valūtas pārdošanu. Domājams, ka šāds lēmums saistīts ar straujo rubļa kursa kritumu - trešdien tas sasniedza kopš 2022.gada marta zemāko vērtību attiecībā pret eiro un ASV dolāru. Eiro vērtība pret rubli pieauga līdz 108 rubļiem par eiro. Janvārī viens eiro bija 75 rubļi. ASV dolāra vērtība sasniedza 98 rubļus par dolāru. Janvārī tā vērtība bija zem 70 rubļiem par dolāru. Pēc Krievijas centrālās bankas paziņojuma eiro un dolāra vērtība pret rubli nedaudz samazinājās. Krievijas sāktā kara Ukrainā sekas arvien vairāk ietekmē nacionālās valūtas vērtību. Rietumvalstu noteiktie ierobežojumi Krievijas naftas eksportam un cenas griesti samazinājuši Krievijas eksporta ieņēmumus. Lai gan Krievija pašlaik vairāk naftas pārdod tādām valstīm kā Ķīna un Indija, tai ir jānosaka atlaides salīdzinājumā ar naftas cenu pasaules tirgū. Krievijas centrālās bankas lēmums jūlijā par vienu procenta punktu paaugstināt bāzes procentu likmi nav spējis stabilizēt rubli.", "link": "https://www.delfi.lv/bizness/37293360/bankas_un_finanses/55832066/krievijas-centrala-banka-uz-laiku-partraukusi-valutas-pirksanu"},
{"title": "Procentu pieaugums palīdzējis 'Luminor' strauji kāpināt peļņu", "category": "Finanses", "body": "Šī gada otrajā ceturksnī \" Luminor \" neto peļņa sasniedza 53,2 miljonus eiro, veidojot 81% pieaugumu salīdzinājumā ar šo pašu periodu pērn, informē bankas pārstāvji. Peļņu galvenokārt ietekmēja ilgstoši piedzīvoto ārkārtīgi zemo procentu likmju pieaugums, kā arī, bankai izsniedzot vairāk aizdevumu, tika uzlaboti neto ienākumi no šiem procentiem. Savukārt dažādi darbības uzturēšanas izdevumi pieauga par 72%, bankai veicot vērienīgas investīcijas IT sistēmās un procesos. Ienākumus nenesošo aizdevumu apjoms ir saglabājies 1,2% apmērā no bruto aizdevumiem. Reaģējot uz pašreizējo ekonomisko situāciju un procentu likmju kāpumu, otrajā ceturksnī bija vērojams mazāks pieprasījums pēc jauniem kredītiem un minimāli samazināts noguldījumu apmērs. \"Nenoteiktības laiks valsts ekonomikā turpinās, un arī strauji pieaugošās procentu likmes ir radījušas izaicinājumus iedzīvotājiem un uzņēmējiem un ietekmējušas kredītņēmējus. Tomēr arī Euribor paaugstināšanās laikā kreditēšana turpinājās, un bankas kredītportfelis Latvijā otrā ceturkšņa beigās bija par 24 miljoniem lielāks nekā iepriekšējā ceturkšņa noslēgumā, sasniedzot 2,97 miljardus eiro. Arī mūsu novērojumi liecina, ka klienti tiek galā ar ikmēneša kredītmaksājumu veikšanu,\" saka \"Luminor\" vadītāja Latvijā Kerli Vares. Šī gada otrajā ceturksnī termiņnoguldījumu portfelis privātpersonu vidū, salīdzinot ar pirmo ceturksni, ir pieaudzis par 20%, savukārt darījumu apjoms eiro valūtā ir teju dubultojies,\" saka \"Luminor\" izveidoja uzkrājumus zaudējumiem no kredītu vērtības samazinājuma, salīdzinot ar 2022. gadu, kad šie uzkrājumi tika pazemināti, kā arī palielināja nodokļu izdevumus tad, kad Lietuvā ieviesa pagaidu banku nodokli. \"Luminor\" saglabāja ceturksnī gūto peļņu. Salīdzinot ar 2022. gada otro ceturksni, bankas kopējais kapitāla rādītājs pieauga par 7%, sasniedzot 55,5%, un bankas izlīdzinātā pašu kapitāla atdeve bija 12,8%. Ceturkšņa beigās bankas pamatkapitāla, pašu kapitāla (Tier 1) un kopējais kapitāla rādītājs, ieskaitot perioda peļņu, bija 22,9%.", "link": "https://www.delfi.lv/bizness/37293360/bankas_un_finanses/55832508/procentu-pieaugums-palidzejis-luminor-strauji-kapinat-pelnu"},
{"title": "Kuras nozares uzkrājušas vislielākos nodokļu parādus?", "category": "Finanses", "body": "Uzņēmumu kopējais nodokļu parāds 2023. gada otrajā ceturksnī sasniedza 453,37 miljonus eiro, liecina \" Lursoft \" dati. Salīdzinot ar šā gada pirmo ceturksni, kopējais nodokļu parāda apjoms samazinājies par 2,64%. Salīdzinot ar 2022. gada otro ceturksni, kopējais nodokļu parāds audzis par 8,28%, bet, salīdzinot ar 2020. gada 2. ceturksni, samazinājies par piekto daļu. Kopējais nodokļu parādnieku skaits 2. ceturksnī samazinājies, liecina \"Lursoft\" pētījuma dati. Lielākos nodokļu parādus uzkrājuši vairumtirdzniecībā un mazumtirdzniecībā strādājošie uzņēmumi, kur nozaru kopējais nodokļu parāds 2. ceturksnī sasniedzis, attiecīgi, 64,09 miljonus eiro un 40,93 miljonus eiro. Salīdzinot vairumtirdzniecības nozarē strādājošo uzņēmumu nodokļu parādu apjomu pēdējos ceturkšņos, novērota tendence to apjomam sarukt. \"Lursoft\" izpētījis, ka vairumtirdzniecības uzņēmumu nodokļu parāds pret 1. ceturksni samazinājies par 6,42%, pret 2022. gada 2. ceturksni – par 5,84%, savukārt, pret 2020. gada 2. ceturksni sarucis pat par 44,81%. \"Lursoft\" pieejamā analītika par VID administrēto nodokļu parādiem nozarē liecina, ka 2020. gada 2. ceturksnī vairumtirgotāju kopējais nodokļu parāds sasniedza 116,6 miljonus eiro, savukārt 2019., 2018. un 2017. gadā tas bijis vēl krietni lielāks. Šobrīd vairumtirdzniecības nozarē reģistrēti 10,9 tūkstoši uzņēmumu, no tiem nodokļu parāds reģistrēts 2,48 tūkstošiem. \"Lursoft\" aprēķinājis, ka vidējais nodokļu parāda apmērs uz vienu vairumtirdzniecības nozarē strādājošu uzņēmumu, kam reģistrēts parāds, 2. ceturksnī sasniedza 25,84 tūkstošus eiro. 2022. gada 2. ceturksnī vidējais nodokļu parāda apmērs bija 28,8 tūkstošus eiro, bet 2021. gada 2. ceturksnī – 40,54 tūkstošus eiro. Tikmēr mazumtirdzniecībā nodokļu parāds reģistrēts 4,3 tūkstošiem uzņēmumu no nedaudz vairāk nekā 19 tūkstošiem nozarē reģistrēto uzņēmumu. Salīdzinot ar ceturksni iepriekš, mazumtirdzniecībā sarucis gan parādnieku skaits, gan arī nozares kopējais nodokļu parāds. Lai gan vairumtirdzniecībā un mazumtirdzniecībā strādājošie uzņēmumi uzkrājuši lielākos nodokļu parādus, rēķinot parādnieku skaitu pret kopējo nozarē reģistrēto uzņēmumu skaitu, redzams, ka vairākās nozarēs parādnieku procentuālais īpatsvars ir krietni lielāks. \"Lursoft\" izpētījis, ka mazumtirdzniecībā nodokļu parādi reģistrēti 22,51% no visiem nozarē reģistrētajiem uzņēmumiem, savukārt vairumtirdzniecībā – 22,72%. Tikmēr nozare ar lielāko nodokļu parādnieku īpatsvaru ir ēdināšanas pakalpojumi. Nozarē, kurā strādā 4,6 tūkstoši uzņēmumu, nodokļu parāds š.g. otrajā ceturksnī bijis 36,83% ēdinātāju. Pēdējos trīs ceturkšņus nozares kopējais nodokļu parāds pārsniedzis 30 miljonus eiro, kas nozīmē, ka ēdināšanas nozarē nodokļu parāda apjoms uz vienu parādnieku pietuvojies jau 18 tūkstošiem eiro. \"Lursoft\" analītika par VID administrēto nodokļu parādiem nozarē rāda, ka ēdināšanas nozarē vidējā parāda summa uz vienu nozares uzņēmumu, kam ir reģistrēts nodokļu parāds, 2023. gada 2. ceturksnī sasniedza 17,96 tūkstošus eiro. Gadu iepriekš nodokļu parāda summa uz vienu parādnieku veidoja 17,26 tūkstošus eiro, savukārt 2021. gada 2. ceturksnī – 10,81 tūkstoti eiro. \"Lursoft\" izpētījis, ka 22 ēdināšanas nozares uzņēmumiem nodokļu parāds 2. ceturksnī pārsniedza 100 tūkstošus eiro, no tiem četri šobrīd jau likvidēti. \"Lursoft\" pētījuma dati atklāj, ka lielākais nodokļu parādnieku īpatsvars (vairāk kā trešdaļa no visas nozares uzņēmumiem) vēl bez ēdināšanas pakalpojumu nozares reģistrēts arī ēku būvniecības nozarē, mēbeļu ražošanā un metālu ražošanā. Jānorāda, ka metālu ražošanas uzņēmumi arī uzkrājuši vienu no lielākajām nodokļu parādu summām, liecina Lursoft apkopotie dati. 2. ceturksnī no 49 metālu ražošanas nozarē esošajiem uzņēmumiem nodokļu parādus bija uzkrājuši 16, to kopējai summai pārsniedzot 25 miljonus eiro. Vidējā parāda summa uz vienu nodokļu parādnieku metālu ražošanā sasniedza 1,56 miljonus eiro, rāda \"Lursoft\" pētījuma dati. Trim nozares uzņēmumiem uzkrātā nodokļu parāda summa pārsniedz 1 miljonu eiro, no tiem lielākais nodokļu parādnieks ir SIA “Bebriko Ltd”, kura parāds veido vairāk nekā pusi no nozares kopējā nodokļu parāda, tas pārsniedz 14 miljonus eiro. Jau kopš 2014. gada metālapstrādes uzņēmumam ir piemēroti VID reģistrēti liegumi, savukārt kopš 2015. gada decembra tam uzsākts maksātnespējas process. Vēl pirms tam uzņēmumam bija ierosinās tiesiskās aizsardzības process, taču tas izbeigts un pasludināts maksātnespējas process, jo SIA “Bebriko Ltd” ilgāk nekā 30 dienas nebija pildījis tiesiskās aizsardzības procesa pasākumu plānu un nebija tiesai iesniedzis šī plāna grozījumus. Lursoft izziņas dati rāda, ka pēdējais pārskats, kas pieejams par SIA “Bebriko Ltd” darbību, ir vien par 2014. gadu. Tad tā apgrozījums bija 59,2 miljoni eiro, bet zaudējumi – 6,9 miljoni eiro. SIA “Bebriko Ltd” kapitāldaļu turētājiem – Mārim Dzenītim, Kasparam Losam un Mārim Niedram – pieder arī citi uzņēmumi, taču neviens no tiem nav uzkrājis tik lielu nodokļu parādu kā SIA “Bebriko Ltd”. Raugoties, kā vairāku gadu garumā mainījusies metālu ražošanas nozares uzņēmumu nodokļu parāda summa, redzams, ka tai bijusi tendence sarukt. Salīdzinot ar 2022. gada 2. ceturksni, metāla ražošanas uzņēmumu kopējais parāds samazinājies par 42,21%. Vērtējot nozaru nodokļu parādu izmaiņas pa ceturkšņiem, redzams, ka straujākais nodokļu parāda pieaugums, skatot pret aizvadītā gada 2. ceturksni, bijis farmaceitisko pamatvielu un farmaceitisko preparātu ražošanas nozarē. Ja pirms gada nozares kopējais nodokļu parāds bija 35,37 tūkstoši eiro, tad šā gada 2. ceturksnī tas sasniedzis jau 1,07 miljonus eiro. Parādnieku skaits nozarē šajā periodā audzis no 6 uzņēmumiem līdz 9. 'Lursoft\" izpētījis, ka augstākais nodokļu parāda apjoms, rēķinot uz nozarē reģistrēto parādnieku skaitu, ir jau iepriekšminētajā metālu ražošanā, aiz kuras seko azartspēles un derības. No azartspēļu nozarē reģistrētajiem 33 uzņēmumiem nodokļu parāds šā gada 2. ceturksnī bijis vien 2, parāda kopējai summai sasniedzot 1,17 miljonus eiro. Teju visu šo summu veido SIA “DLV” nodokļu parāds. Uzņēmumam pieder spēļu zāles “Zilais dimants”. Jūlija beigās uzņēmuma nodokļu parāds bija palielinājies līdz 1,2 miljoniem eiro, kas veido 45,86% no kopējās summas, ko SIA “DLV” 2022. gadā nodokļos samaksājis valsts kopbudžetā. Pēdējās nedēļās azartspēļu nozarē strādājošā SIA “DLV” nodokļu parāds nedaudz sarucis, samazinoties līdz 1,02 miljoniem eiro. Uzņēmumam 2021. gada novembrī ierosināts tiesiskās aizsardzības process. Pēc tam, kad 2020. un 2021. gadā samazinājās SIA “DLV” apgrozījums, aizpērn tam sarūkot līdz 903,78 tūkstošiem eiro, pagājušajā gadā uzņēmumam savu apgrozījumu izdevies kāpināt līdz 6,64 miljoniem eiro un pēc zaudējumiem gan 2020., gan 2021. gadā atkal strādāt ar peļņu. Uzņēmumam pētījuma tapšanas brīdī bija reģistrētas 26 aktīvas struktūrvienības.", "link": "https://www.delfi.lv/bizness/37293360/bankas_un_finanses/55833792/kuras-nozares-uzkrajusas-vislielakos-nodoklu-paradus"},
{"title": "UBS brīvprātīgi izbeidz 'Credit Suisse' pārņemšanai piešķirtā valsts atbalsta saņemšanu", "category": "Finanses", "body": "Šveices  banka UBS piektdien brīvprātīgi izbeidza saņemt valsts un centrālās bankas atbalstu, kas tika piešķirts finanšu grūtībās nonākušās bankas\" Credit Suisse \" pārņemšanai. Kad marta vidū Šveicē lielākā banka UBS par trim miljardiem franku (3,02 miljardi eiro) piekrita pārņemt grūtībās nonākušo \"Credit Suisse\", kas bija otra lielākā finanšu institūcija Šveicē, Šveices centrālā banka pārņemšanas darījuma atbalstam piešķīra ar 100 miljardu franku (101,4 miljardu eiro) ārkārtējo likviditātes palīdzību abām bankām. Tāpat UBS tika nodrošināti līdz deviņiem miljardiem franku kā aizsardzība pret iespējamiem zaudējumiem, pārdodot \"Credit Suisse\" aktīvus, jo UBS bija maz laika, lai pārņemšanas sarunās iepazītos ar \"Credit Suisse\" aktīviem. Tagad, kad UBS, kas 12.jūnijā pabeidza \"Credit Suisse\" pārņemšanu, ir iepazinusies par pārņemtās bankas aktīviem, tā secinājusi, ka valdības atbalsts vairs nav nepieciešams, piektdien lūdzot \"brīvprātīgi lauzt\" iepriekš noslēgtās vienošanās. UBS maksās 40 miljonu eiro vērtu summu kompensāciju par saņemto valsts atbalstu. Tāpat UBS pazņoja, ka \"Credit Suisse\" ir pilnībā atmaksājusi papildu likviditātes atbalsta aizdevumus, kurus piešķīra centrālā banka. Šveices centrālā banka piekrdien informēja, ka likviditātes atbalstā izmaksāti 168 miljardi franku, uzsverot, ka atbalsta summa ir pilnībā atmaksāta. \"Ar \"Credit Suisse\" nonākšanu UBS pārvaldījumā tika atrasts risinājums, lai nodrošinātu finanšu stabilitāti un aizsargātu Šveices ekonomiku tādā izņēmuma situācijā,\" uzsvēra Šveices centrālā banka. Jau vēstīts, ka Šveices finanšu regulators FINMA ir sācis izmeklēšanu par \"Credit Suisse\" vadības iespējamo atbildību, novedot uzņēmumu krīzē, savukārt jaunākās aptaujas dati liecina, ka vairākums šveiciešu neatbalsta abu banku apvienošanos un vaino \"Credit Suisse\" vadību. Gan UBS, gan \"Credit Suisse\" ir starp 30 bankām pasaulē, kas uzskatāmas par pārāk lielām, lai ļautu tām bankrotēt. Banka bija iesaistīta vairākos skandālos, pirms 15.martā tās akcijas cena strauji nokritās saistībā ar tās lielākā akcionāra - Saūda Arābijas bankas \"Saudi National Bank\" - atteikumu iegādāties vairāk \"Credit Suisse\" akciju. \"Credit Suisse\" aizņēmās no valsts centrālās bankas 50 miljardus franku (51,4 miljardi eiro), bet tas nespēja atjaunot uzticību bankai.", "link": "https://www.delfi.lv/bizness/37293360/bankas_un_finanses/55836564/ubs-brivpratigi-izbeidz-credit-suisse-parnemsanai-pieskirta-valsts-atbalsta-sanemsanu"},
{"title": "Valsts budžeta bāzes izdevumi nākamgad plānoti 11,237 miljardu eiro apmērā", "category": "Finanses", "body": "FM piektdien atbilstoši valsts budžeta 2024. gadam sagatavošanas grafikam ir sagatavojusi izskatīšanai valdībā informatīvo ziņojumu par valsts pamatbudžeta un valsts speciālā budžeta bāzi un izdevumu pārskatīšanas rezultātiem 2024., 2025. un 2026.gadam. Šogad kopā ar izdevumu pārskatīšanas rezultātiem tiek skatīts arī jautājums par valsts pamatbudžeta un valsts speciālā budžeta bāzes izdevumiem. Valsts pamatbudžeta bāzes izdevumi 2024. gadam aprēķināti 11 236,9 miljonu eiro apmērā un 2025. gadam – 11 292,8 miljonu eiro apmērā. Salīdzinājumā ar attiecīgā gada ietvaru izdevumi 2024. gadam palielināti 630,5 miljonu eiro apmērā un 2025. gadam 666,7 miljonu eiro apmērā. Savukārt valsts pamatbudžeta bāzes izdevumi 2026. gadam noteikti 10 606,7 miljonu eiro apmērā, kas salīdzinājumā ar ietvaru 2025. gadam samazināti 19,4 miljonu eiro apmērā. Būtiskākās izmaiņas valsts pamatbudžetā veido papildu izdevumi Eiropas Savienības politiku instrumentu un pārējās ārvalstu finanšu palīdzības projektu un pasākumu īstenošanai. Valsts speciālā budžeta bāzes izdevumi 2024. gadam aprēķināti 4 365,4 miljonu eiro apmērā un 2025. gadam – 4 688 miljonu eiro apmērā. Salīdzinājumā ar attiecīgā gada ietvaru izdevumi 2024. gadam palielināti 46 miljonu eiro apmērā un 2025. gadam 118,5 miljonu eiro apmērā. 2026. gadam valsts speciālā budžeta bāzes izdevumi aprēķināti 5 065,7 miljonu eiro apmērā, kas salīdzinājumā ar ietvaru 2025. gadam palielināti 496,2 miljonu eiro apmērā. Ministrijā skaidro, ka lielākās izmaiņas valsts speciālā budžeta izdevumos saistītas ar papildu finansējumu vecuma pensiju izmaksai. Izdevumu pārskatīšanas process arī šogad dalāms divos pamatvirzienos – nozaru budžeta finansēšanas analīze un vidēja termiņa izdevumu pārskatīšanas turpināšana. Tā rezultātā 2024. gadam rasti finanšu resursi 112 miljonu eiro apmērā. No tiem 110,7 miljoni eiro novirzāmi nozaru aktuālo prioritāšu finansēšanai, kamēr 1,3 miljonus eiro iespējams novirzīt kopējās fiskālās telpas palielināšanai. Plānots, ka atbilstoši valsts budžeta 2024. gadam sagatavošanas grafikam valdība informatīvo ziņojumu par valsts pamatbudžeta un valsts speciālā budžeta bāzi un izdevumu pārskatīšanas rezultātiem 2024., 2025. un 2026.gadam izskatīs šā gada 15. augusta Ministru kabineta sēdē.", "link": "https://www.delfi.lv/bizness/37293360/bankas_un_finanses/55836820/valsts-budzeta-bazes-izdevumi-nakamgad-planoti-11-237-miljardu-eiro-apmera"},
{"title": "'Gjensidige' rezervējusi vairāk nekā 475 tūkstošus eiro par vētras nodarītajiem zaudējumiem Latvijā", "category": "Finanses", "body": "Baltijā par dabas stihijas radītajiem zaudējumiem rezervēts vairāk nekā viens miljons eiro. \"Esam reģistrējuši 108 ziņojumus par zaudējumiem cilvēku un uzņēmumu īpašumiem un automašīnām. Ir būtiski zināt, ka mūsu klienti bojājumus var reģistrēt ne tikai zvanot, bet arī tiešsaistē. Ne visi vētras skartie iedzīvotāji jau ir sazinājušies ar apdrošinātāju par atlīdzības pieteikumu, tādēļ prognozējam, ka atlīdzībās izmaksājamā summa potenciāli varētu vēl palielināties. Visvairāk atlīdzības pieteikumus šobrīd saņemam no vietām, kur vētras spēks bijis vislielākais. Aicinu ikvienu mūsu klientu izmantot arī digitālos rīkus un ziņot par negadījumiem tiešsaistē, kas ir lieliska alternatīva laikā, kad speciālisti, lielā pieteikumu pieprasījuma dēļ, telefoniski ir grūtāk sasniedzami,\" stāsta \"Gjensidige Latvija\" vadītāja.Sanita Glovecka. Apdrošinātājs atzīst, ka vētra īpaši nežēlīga un nesaudzīga bijusi tieši pret automašīnām. Lielie krusas graudi un lūstoši koki nodarījuši postījumus ne tikai automašīnu stikliem un lukturiem, bet arī apskādējusi spēkratu virsbūvi. \"Gjensidige\" atgādina, ka vētras nodarītos bojājumus automobilim segs  KASKO  polise, kur tas ir iekļauts standarta segumā, pretēji  OCTA  polisei, kas autovadītāju nepasargā no dabas stihiju radītiem bojājumiem spēkratam. Lai ātrāk izvērtētu situācijas nopietnību un izmaksātu nepieciešamo atlīdzību, klientiem pie pieteikuma ir jāpievieno foto no negadījuma vietas, kas apliecinās vētras postījumu faktu un ļaus operatīvi apzināt bojājumu apmērus. Vietās, kur krusas graudi bijuši vislielākie, bojājumi nodarīti ne tikai automašīnām, bet arī mājokļiem. Apdrošinātājam pieejamie dati liecina, ka vētra mājokļiem ir nodarījusi postījumu jumtiem, ārējai apdarei, logiem un arī saules paneļiem. Apdrošinātājs aicina – ja īpašums ir cietis no dabas stihijas, jāpārliecinās, ka zaudējumu apmērs netiek palielināts. Īpaši svarīgi ir pārsegt un nostiprināt bojātās vietas, tas pasargās tās no vēl lielākiem zaudējumiem. Savukārt, ja vētra nodarījusi postījumus īpašumam un apdrošinātajā ēkā ir atveres, pa kurām īpašumā var iekļūt nokrišņi, tās ir nekavējoties jāaizver. Ja to nav iespējams izdarīt pašu spēkiem, tad apdrošinātājs aicina izmantot apdrošinātāja piedāvāto diennakts palīdzības dienestu. \"Ceturtajā dienā pēc dabas stihijas esam izmaksājuši jau teju 10% no pieteiktajām atlīdzībām īpašumā. Apskatot atlīdzības pieteikumu tendences novērojam, ka teju pusē no īpašumu atlīdzību pieteikumiem vētras nodarītie zaudējumi ir 20-30 tūkst. eiro apmērā, kas liecina par lieliem postījumiem. Tomēr esam saņēmuši arī īpašuma atlīdzību pieteikumus, kur zaudējumi būs krietni lielāki. KASKO šobrīd vidēji vienas atlīdzības apmērs sasniedz gandrīz 4000 eiro gadījumam un šobrīd jau 30% no klientu esam veikusi zaudējumu atlīdzību,\" stāsta Glovecka. Jau rakstīts, ka Latvijā pirmdien, 7. augustā, piedzīvota viena no pēdējos gados spēcīgākajām un postošākajām vētrām – vēja brāzmas Madonā sasniedza 30 metrus sekundē, bet Dobelē – 33 metrus sekundē. Latvijas Vides ģeoloģijas un meteoroloģijas centrs izplatīja augstākā līmeņa brīdinājumu par pērkona negaisu.", "link": "https://www.delfi.lv/bizness/37293360/bankas_un_finanses/55835742/gjensidige-rezervejusi-vairak-neka-475-tukstosus-eiro-par-vetras-nodaritajiem-zaudejumiem-latvija"},
{"title": "Jaunām prioritātēm nākamgad budžetā paredzēti 148,4 miljoni eiro", "category": "Finanses", "body": "Jauno prioritāšu finansēšanai pieejamā fiskālā telpa 2024. gadā ir 148,4 miljoni eiro, 2025. gadā - 450,3 miljoni eiro un 2026. gadā - 684,3 miljoni eiro, teikts  Finanšu ministrijas  (FM) izskatīšanai valdībā sagatavotajā informatīvajā ziņojumā par makroekonomisko rādītāju, ieņēmumu un vispārējās valdības budžeta bilances prognozēm 2024., 2025. un 2026.gadā. FM ir aktualizējusi vispārējās valdības budžeta bilances vidējam termiņam pie nemainīgas politikas, ņemot vērā  Valsts kases  (VK) datus par kopbudžeta izpildi 2023.gada pirmajā pusgadā, vienlaikus aktualizētas nodokļu un nenodokļu ieņēmumu prognozes, kā arī valsts pamatbudžeta un speciālā budžeta bāzes izdevumi vidējam termiņam. Aktualizētās budžeta bilances balstās uz šā gada jūnijā apstiprinātajām makroekonomisko rādītāju prognozēm, kas paredz, ka Latvijas iekšzemes kopprodukts (IKP) salīdzināmās cenās 2023.gadā pieaugs par 1% un 2024.gadā - par 2,5%, savukārt patēriņa cenu pieaugums 2023.gadā būs 10% un 2024.gadā - 2,2%. Vidējā termiņā prognozēta ekonomikas izaugsmes paātrināšanās līdz 2,9% 2025. un 2026.gadā, kamēr patēriņa cenu pieaugums stabilizēsies 2,3-2,5% līmenī. FM vērtējumā vispārējās valdības budžeta deficīts šogad būs 2,7% no IKP, kas ir par 1,5 procentpunktiem mazāk, nekā plānots budžetā un par 1,3 procentpunktiem mazāk, nekā prognozēts, gatavojot Stabilitātes programmu 2023.-2026.gadam. Zemāks deficīts pie nemainīgas politikas tiek prognozēts arī visā vidējā termiņā - 2,2% no IKP 2024.gadā, 1,3% no IKP 2025.gadā un pārpalikums 0,1% no IKP 2026.gadā. Deficīta samazināšanos, salīdzinot ar iepriekš prognozēto, galvenokārt noteica augstāki nodokļu un nenodokļu ieņēmumi, kas tika pārskatīti, ņemot vērā faktisko izpildi pirmajā pusgadā, kā arī atjaunotās makroekonomiskās prognozes, piemēram, augstākam vidējās darba samaksas pieaugumam ietekmējot lielākus sociālās apdrošināšanas iemaksu un iedzīvotāju ienākuma nodokļa ieņēmumus. FM atzīmē, ka nodokļu ieņēmumu pieaugums vidējā termiņā tiek prognozēts līdzvērtīgs gan valsts, gan pašvaldību budžetā. Bilanci vidējā termiņā uzlabo arī mazāki nekā pavasara prognozēs valsts budžeta izdevumi sociālajiem pabalstiem,  Labklājības ministrijai  pamatā samazinot prognozēto izdevumu apmēru slimības pabalstu izmaksai, balstoties uz pieņēmumu par strauju saņēmēju skaita samazināšanos pēc-kovid periodā. Tāpat, koriģējot indeksācijas apmērus, nedaudz samazināti izdevumi pensijām. Mazinoties inflācijai, šogad 1.oktobrī valsts pensiju indeksācijai tiks piemērots koeficients 1,064 pretstatā pagājušā gada koeficientam 1,2287. FM atzīmē, ka, 2025.gadā noslēdzoties pensionēšanās vecuma paaugstināšanai, no 2026.gada atbilstoši demogrāfijai tiek prognozēts vecuma pensiju saņēmēju skaita pieaugums. Kopumā vidējā termiņā budžeta izdevumi pensijām un sociālajiem pabalstiem augs, augot vidējam pabalsta apmēram, ko ietekmē darba samaksas pieaugums. Balstoties uz pirmā pusgada datiem par izmaksāto atbalstu, FM ir samazinājusi budžeta izdevumu prognozi 2023.gadam energo atbalstam un atbalstam Ukrainas iedzīvotājiem, kā arī šobrīd neparedz izdevumus nākamajiem gadiem, jo valdība vēl nav lēmusi par turpmāko atbalstu. Šā gada pirmajā pusgadā atbalsts veidoja 479 miljonus eiro jeb 1,1% no IKP, no tiem energoatbalsts bija 417 miljoni eiro, bet atbalsts Ukrainas bēgļiem bija 34 miljoni eiro. FM, balstoties uz aktualizētajām makroekonomisko un fiskālo rādītāju prognozēm pie nemainīgas politikas, ievērojot nacionālo fiskālās disciplīnas regulējumu un 2022.gada 12.aprīlī MK apstiprināto Fiskālās politikas stratēģiju, aktualizēja arī fiskālās telpas aprēķinu. Ņemot vērā definētos fiskālos nosacījumus un Fiskālās disciplīnas likuma normām atbilstošus strukturālās bilances mērķus jauno prioritāšu finansēšanai pieejamā fiskālā telpa 2024.gadā ir 148,4 miljoni eiro, 2025.gadā - 450,3 miljoni eiro un 2026.gadā - 684,3 miljoni eiro. Saskaņā ar fiskālās politikas stratēģiju ārpus fiskālās telpas ir iespējams finansēt vienreizējos no kara Ukrainā izrietošos valsts iekšējās un ārējās drošības pasākumus, atbalstu Ukrainai un tās iedzīvotājiem Latvijā, kā arī, nepieciešamības gadījumā, enerģijas cenu būtiskā pieauguma kompensāciju. Pēc VK novērtējuma, kas ņem vērā, ka nākamajos trīs gados ir jāpārfinansē uzņemtās parādsaistības apmēram 5,5 miljardu eiro apmērā, vispārējās valdības parāds 2023.gada beigās varētu veidot apmēram 39,7% no IKP, bet 2024.gada beigās - apmēram 40,5% no IKP. Prognozēts, ka vidēja termiņa perioda beigās vispārējās valdības parāds būs zem 40% no IKP. Ņemot vērā, ka kopš 2022.gada sākuma eiro procentu likmes ir būtiski palielinājušās, kas tieši ietekmē aizņemšanās izmaksas, vidējā termiņā pieaugs parāda apkalpošanas izdevumi. Plānots, ka, atbilstoši valsts budžeta 2024.gadam sagatavošanas grafikam, valdība informatīvo ziņojumu par makroekonomisko rādītāju, ieņēmumu un vispārējās valdības budžeta bilances prognozēm 2024., 2025. un 2026.gadā izskatīs šā gada 15.augusta MK sēdē.", "link": "https://www.delfi.lv/bizness/37293360/bankas_un_finanses/55836992/jaunam-prioritatem-nakamgad-budzeta-paredzeti-148-4-miljoni-eiro"},
{"title": "FM aicinās atbalstīt obligāto UIN avansa maksājumu bankām 20% apmērā no iepriekšējā gada peļņas", "category": "Finanses", "body": "Finanšu ministrija  (FM) rekomendēs valdībai atbalstīt obligāto uzņēmumu ienākuma nodokļa (UIN) avansa maksājumu bankām 20% apmērā no iepriekšējā gada peļņas, pavēstīja FM pārstāvji. Obligāto UIN maksājumu varētu iestrādāt jau nākamā gada budžeta likumprojektu paketē, un tas papildus paredzētu fiskālo efektu līdz 140 miljoniem eiro. Nodokļu politikas pamatnostādņu izstrādes darba grupas diskusijai un vērtēšanai tika prezentētas divas banku nodokļa alternatīvas, ko pēc rūpīgas izvērtēšanas un analīzes varētu iekļaut nākamā gada budžeta paketē – risinājumu, ko iespējams piemērot ierobežotu laiku trīs gadus - banku solidaritātes maksājuma par procentu ienākuma virspeļņu ieviešanu līdzīgi kā Lietuvā, vai arī pastāvīgu risinājumu līdzīgi kā Igaunijā – obligātu UIN samaksu avansā, Latvijā piedāvājot bankām UIN avansus noteikt 20% apmērā no iepriekšējā gada peļņas. FM pārstāvji skaidro, ka priekšlikums bankām ieviest UIN avansa maksājumu būtu obligāts un to pārskata gadā aprēķinātu, par bāzi ņemot bankas iepriekšējā pārskata gada peļņu, piemērojot 20% UIN likmi. Šo risinājumu varētu iesviest kā pastāvīgu normu, norāda FM pārstāvji. Līdzīgs modelis ir arī Igaunijā, tomēr tur bankām nodokļa avansa maksājumiem likme ir 14%. Savukārt otrs priekšlikums paredzēja bankām ieviest terminētu solidaritātes maksājumu par palielinātu peļņu saistībā ar procentu likmju pieaugumu pēc Lietuvas piemēra. Šis modelis paredzētu, ka nodokļa bāze būtu banku neto procentu ienākumu summa, kas vairāk nekā par 50% pārsniedz iepriekšējo četru finanšu gadu vidējo neto procentu ienākumu summu. Darba grupai diskusijai un vērtēšanai tika piedāvāts piemērot 60% likmi nodokļa bāzei, bet nodokļa darbības laiku terminēt līdz trīs gadiem. Sagaidot, ka nodokļa ieņēmumi vidējā termiņā varētu mazināties, bankām sākot piemērot lielākas procentu izmaksas depozītu noguldījumiem, tā rezultātā samazinātos neto procentu ienākuma apmērs jeb nodokļa bāze. Kā ziņots, Latvijas monetārās finanšu iestādes, galvenokārt bankas, šogad pirmajos sešos mēnešos strādāja ar 335,9 miljonu eiro peļņu, kas ir 2,6 reizes vairāk nekā 2022.gada attiecīgajā periodā, liecina  Latvijas Bankas  publiskotā informācija. Tāpat ziņots, ka Lietuvas valdība aprīļa sākumā atbalstīja Finanšu ministrijas ierosinātos grozījumus likumā, kas paredz bankām noteikt pagaidu solidaritātes maksu, lai iegūtos līdzekļus izmantotu militārās mobilitātes un infrastruktūras projektiem. Plānots, ka tīrie procentu ieņēmumi, neskaitot jaunos kredītus, pēc solidaritātes maksājuma varēs par 15% pārsniegt 2022.gada rādītāju. Ja tie būs mazāki, arī solidaritātes maksājums tiks samazināts atbilstoši. Pēc Lietuvas  Konkurences padomes  ieteikuma, nodeva tiks attiecināta uz visām bankām, neņemot vērā iepriekš plānoto 400 miljonu eiro jeb 1% no kopējā rezidentu noguldījumu apmēra slieksni. Prognozēts, ka Lietuvas banku peļņa šogad varētu sasniegt vienu miljardu eiro salīdzinājumā ar 300-400 miljoniem eiro citus gadus. Banku virspeļņa ir saistīta ar procentu likmju kāpumu un citiem no uzņēmuma biznesa lēmumiem neatkarīgiem faktoriem, tādēļ Finanšu ministrija un centrālā banka ierosināja ieviest bankām pagaidu solidaritātes maksu. Solidaritātes maksas apmērs bankām būs mazāks, ja tās palielinās noguldījumu procentu likmes un samazinās aizdevumu procentu likmes.", "link": "https://www.delfi.lv/bizness/37293360/bankas_un_finanses/55838926/fm-aicinas-atbalstit-obligato-uin-avansa-maksajumu-bankam-20-apmera-no-iepriekseja-gada-pelnas"},
{"title": "Finanšu ministrija palīdz Ukrainai pilnveidot ES finanšu interešu aizsardzības sistēmu", "category": "Finanses", "body": "Šonedēļ  Finanšu ministrijas  (FM)  Eiropas Savienības  (ES) fondu revīzijas departaments uzņēma  Ukrainas  Ekonomiskās drošības biroja kolēģus, lai dalītos pieredzē par ES finanšu interešu aizsardzības sistēmu un pasākumiem krāpšanas apkarošanai, informē FM pārstāvji. Vizīte sniedza ieguldījumu Ukrainas Ekonomiskās drošības biroja kapacitātes stiprināšanā, rezultātā tuvinot Ukrainu Asociācijas nolīgumā starp ES un Ukrainu ietverto nosacījumu izpildei. FM ES fondu revīzijas departamenta direktore Nata Lasmane norāda, ka pirmo projekta aktivitāti var uzskatīt par veiksmīgu, jo izveidojās ražīga diskusija par būtiskām tēmām ES finanšu interešu aizsardzības jomā. Lasmanes ieskatā, izdevies izveidot labu sadarbības modeli, kurā varēs turpināt attīstīt iesākto. Lai gan projekts ir orientēts uz atbalsta sniegšanu Ukrainas Ekonomiskās drošības birojam, ir saprasts, ka arī mēs varam mācīties no viņu pieredzes un aizgūt vairākas vērtīgas idejas, piebilda Lasmane. Latvijas eksperti pieredzes apmaiņas vizītes laikā demonstrēja Latvijā izveidoto ES finanšu interešu aizsardzības sistēmu un ieviestos pasākumus krāpšanas apkarošanai. Kopā ar Ukrainas pārstāvjiem tika veikta Ukrainas normatīvo aktu analīze krāpšanas novēršanā, apkarošanā, izmeklēšanā un kriminālvajāšanā. Rezultātā tika identificētas jomas, kurās ir nepieciešami uzlabojumi, un eksperti vienojās par turpmākām projekta aktivitātēm. Vizīte tiek organizēta projekta \"Atbalsts Ukrainas Ekonomiskās drošības biroja spēju stiprināšanai Eiropas Savienības finanšu interešu aizsardzības jomā\" ietvaros. Tā mērķis ir veicināt ES finanšu interešu aizsardzības sistēmas izveidi un ieviešanu un stiprināt Ukrainas Ekonomiskās drošības biroja kapacitāti. Projekts saņēmis Latvijas Ārlietu ministrijas finansējumu 2023.gadā no attīstības sadarbības budžeta.", "link": "https://www.delfi.lv/bizness/37293360/bankas_un_finanses/55837664/finansu-ministrija-palidz-ukrainai-pilnveidot-es-finansu-interesu-aizsardzibas-sistemu"},
{"title": "Trešdaļa Latvijas jauniešu jau šobrīd vēlas algu virs 1500 eiro", "category": "Finanses", "body": "Jaunieši Lietuvā ir pieticīgāki, tur vien piektā daļa aptaujāto uzskata algu virs 1500 eiro par atbilstošu viņu pašreizējam zināšanām un pieredzei. Savukārt jaunieši Igaunijā, tieši pretēji, ir daudz ambiciozāki – tur algu virs 1500 eiro pēc nodokļu nomaksas par savām prasmēm atbilstošu uzskata vairāk nekā 40% aptaujāto. Aptaujas dati liecina, ka vēlamās algas apmēru tieši ietekmē izglītības līmenis: 43% no jauniešiem, kuri jau šobrīd gribētu saņemt virs 1500 eiro, ir ieguvuši augstāko izglītību, savukārt 29% – vidējo speciālo izglītību. Savu pieredzi un zināšanas, lai saņemtu atalgojumu virs 1500 eiro, visaugstāk vērtē Rīgā un Pierīgā dzīvojošie. Daudz ambiciozāki ir vīrieši – algu virs 1500 eiro kā atbilstošu savām zināšanām un prasmēm norāda 45% vīriešu un vien 14% sieviešu. \"Mūsdienu jaunieši ir ambiciozi, informēti par dažādām dzīves sniegtajām iespējām, lai jau agrā jaunībā būtu spējīgi aplēst sev vēlamo ienākumu līmeni. Šos vērtējumus veido apkārtējā vide, kurā katrs no viņiem dzīvo, kas izskaidro atšķirības gan atbilstoši izglītībai, gan reģionālajam dalījumam. Uzsākot dzīves gaitas, gaidu līmenis arī attiecībā uz nākotni ir augsts, tamdēļ nākotnes darba samaksas līmenis ir būtiski augstāks,\" aptaujas rezultātus skaidro \"SEB bankas\" ekonomists Dainis Gašpuitis. Cita lieta, ka reālā dzīve nereti visu noliek savās vietās, kas ne vienmēr sakrīt ar iedomāto. Tādēļ realitātē jauniešu ienākumi ir zemāki. Šajā situācijā ir būtiski apzināties, ka, lai sasniegtu vēlamo ieņēmumu līmeni un nodrošinātu tā pieaugumu, ir svarīgi izglītoties un pastāvīgi celt savu konkurētspēju darba tirgū. \"Otra lieta – nereti būtiski ir ne tikai saņemt iedomāto algu, bet arī savlaicīgi apzināties, cik lielu atalgojumu konkrētajā jomā ir iespējams nodrošināt un kādas ir iespējas. Tas ļauj mazināt vilšanos. Ambīcijas ir nepieciešamas, bet tām jābūt samērīgām ar realitāti,\" saka Gašpuitis. Atbildot uz jautājumu par pašreizējiem ienākumiem, vairāk nekā puse respondentu Latvijā norāda, ka pelna mazāk par 1200 eiro pēc nodokļu nomaksas: piektā daļa saņem līdz 500 eiro, 15% – no 500 līdz 800 eiro, bet ap 22% – no 800 līdz 1200 eiro. Vienlaikus 19% no aptaujātajiem nevēlējās atklāt savu ienākumu līmeni, bet 6% atzina, ka regulāru ienākumu viņiem nav. Līdzīga situācija ir arī Lietuvā, kur algu līdz 500 eiro \"uz rokas\" saņem 17% jauniešu, no 500 līdz 800 – 17%, no 800 līdz 1200 eiro – 25%, bet virs 1200 eiro pelna 19% jauniešu. Savukārt 22% nav noradījuši savus ienākumus vai tos nesaņem. Turpretim Igaunijā ienākumi jauniešiem ir daudz iespaidīgāki – tur 40% aptaujāto noradījuši, ka pēc nodokļu nomaksas saņem virs 1200 eiro. 17% atzīmējuši, ka pelna līdz 500 eiro, 13% – no 500 līdz 800 eiro, bet 16% – no 800 līdz 1200 eiro. Gandrīz 15% respondentu norādījuši, ka viņiem nav ienākumu. Prognozējot savus ienākumus pēc pieciem gadiem, jaunieši visās trīs Baltijas valstīs sagaida krietni lielāku darba samaksu nekā tagad. Gandrīz 43% aptaujāto Latvijā sagaida, ka viņu alga būs no 1500 līdz 2500 eiro. Gandrīz trešdaļa (27%) sagaida ienākumus virs 2500 eiro pēc nodokļu nomaksas. Līdzīgi uz nākotni skatās jaunieši Lietuvā – tur algu virs 2500 eiro pēc pieciem gadiem sagaida 21% aptaujāto, bet pelnīt no 1500 līdz 2500 eiro cer 48%. Savukārt Igaunijas jaunieši ir daudz ambiciozāki par savu nākotni – saņemt virs 2500 eiro \"uz rokas\" plāno 36% aptaujāto, bet no 1500 līdz 2500 eiro – 50%. \"Sakāpinātas un nepamatotas gaidas pastiprina jauniešu vēlmi meklēt laimi ārvalstīs, jo nereti dzird, ka citviet algas ir lielākas. Tomēr bieži vien dzīvošanas izmaksas netiek ņemtas vērā. Un pat, ja jaunietis galu galā saņems iedomāto algu, vēlāk ar to apradīs un pēc mirkļa tā šķitīs maza, jo prasības nepārtraukti augs. Tādēļ stāsts par to, ka realitāte ne vienmēr sakrīt ar iedomāto, vienmēr būs aktuāls,\" noslēdz Gašpuitis. Iedzīvotāju aptauju Baltijā pēc \"SEB bankas\" pasūtījuma 2023. gada maijā veica uzņēmums Norstat. Tajā piedalījās 1428 respondenti vecumā no 18 līdz 29 gadiem.", "link": "https://www.delfi.lv/bizness/37293360/bankas_un_finanses/55835698/tresdala-latvijas-jauniesu-jau-sobrid-velas-algu-virs-1500-eiro"},
{"title": "'Trasta komercbankas' administrators līdz šim atguvis 151,649 miljonus eiro", "category": "Finanses", "body": "Likvidējamās \" Trasta komercbankas \" administrators šogad jūlijā atguvis bankas aktīvus 274 eiro apmērā, kamēr iepriekšējos šā gada mēnešos bankas administrators aktīvus netika atguvis, liecina oficiālajā izdevumā \"Latvijas vēstnesis\" publicētais pārskats. Tādējādi kopš 2016.gada 14.marta, kad banka atzīta par likvidējamu, \"Trasta komercbankas\" administrators atguvis kopumā 151,649 miljonus eiro. Vienlaikus \"Trasta komercbankas\" maksātnespējas procesa izdevumi šogad jūlijā bija 7796 eiro apmērā. Tostarp visu summu veidoja nepieciešamie izdevumi kredītiestādes mantas uzturēšanai un nepieciešamo darba telpu uzturēšanai maksātnespējas procesa laikā. Tādējādi \"Trasta komercbankas\" maksātnespējas procesa izdevumi šogad septiņos mēnešos bija kopumā 84 621 eiro apmērā, bet, kopš banka atzīta par likvidējamu, maksātnespējas procesa izdevumi veido kopumā 26,529 miljonus eiro. Pārskats arī liecina, ka garantētie noguldījumi bankā 2023.gada 31.jūlijā bija 535 330 eiro apmērā. Savukārt citi noguldījumi \"Trasta komercbankā\" bija 45,883 miljonu eiro apmērā. Vienlaikus bankas pakārtotās saistības jūlija beigās veidoja 18,676 miljonus eiro, bet bankas emitēto parāda vērtspapīru apmērs bija 10,087 miljoni eiro. \"Trasta komercbankas\" pārdošanai paredzētā īpašuma vērtība jūlija beigās bija 1,836 miljoni eiro, prasības uz pieprasījumu pret kredītiestādēm bija 3,282 miljonu eiro apmērā, bet kredītos banka bija izsniegusi 571 547 eiro. Kopumā \"Trasta komercbankas\" aktīvi jūlija beigās bija 5,748 miljonu eiro apmērā, kamēr 2022.gada beigās bankas aktīvi bija 5,827 miljonu eiro apmērā. Savukārt bankas kapitāls un rezerves 2023.gada jūlija beigās bija negatīvs - mīnus 70,147 miljoni eiro. Eiropas Centrālā banka, pēc Finanšu un kapitāla tirgus komisijas (FKTK), kas kopš 2023.gada ir pievienota Latvijas Bankai, ierosinājuma, no 2016.gada 4.marta anulēja \"Trasta komercbankai\" izsniegto licenci, ņemot vērā, ka banka ilgstoši pieļāva nopietnus pārkāpumus vairākās svarīgās bankas darbības jomās. Tāpat tika ņemts vērā FKTK kā Latvijas Noregulējuma iestādes izvērtējums, ka bankai nav iespējams piemērot noregulējumu jeb glābt to sabiedrības interesēs. \"Trasta komercbanku\" par likvidējamu Rīgas pilsētas Vidzemes priekšpilsētas tiesa atzina 2016.gada 14.martā. Savukārt 2017.gada 10.maijā \"Trasta komercbanka\" tika pasludināta par maksātnespējīgu un sākta bankas bankrota procedūra. Par bankas maksātnespējas administratoru sākotnēji tika iecelts Ilmārs Krūms, taču ar Rīgas pilsētas Vidzemes priekšpilsētas tiesas 2017.gada 19.jūnija lēmumu viņš tika atcelts no šo pienākumu pildīšanas. Viņa vietā tiesa bankas maksātnespējas procesa administratora amatā iecēla Armandu Rasu. FKTK 2017.gada maijā vērsās tiesā ar pieteikumu par Krūma atcelšanu no administratora pienākumu pildīšanas, jo konstatēja, ka \"Trasta komercbankas\" administrators neatbilst Kredītiestāžu likuma noteiktajām prasībām, kā arī konstatēja tādu administratora rīcību, kas, FKTK vērtējumā, bija uzskatāma par ļaunprātīgu.", "link": "https://www.delfi.lv/bizness/37293360/bankas_un_finanses/55840868/trasta-komercbankas-administrators-lidz-sim-atguvis-151-649-miljonus-eiro"},
{"title": "Prognoze: ECB septembrī kārtējo reizi paaugstinās procentu likmes", "category": "Finanses", "body": "Eirozonā patlaban inflācijas spiediens samazinās, tomēr ekonomisti prognozē, ka  Eiropas Centrālā banka  nākamajā mēnesī pēdējo reizi šajā likmju celšanas ciklā palielinās procentu likmes, raksta \"Bloomberg\". Tirgi pašlaik ar 70% iespēju paredz, ka ECB nākamajā mēnesī palielinās likmes par 25 bāzes punktiem. Tādējādi galvenā refinansēšanas likme septembrī tiks paaugstināta līdz 4,5%, aizņemšanās likme – līdz 4,75%, bet noguldījumu likme līdz 4% no pašreizējiem 3,75%, liecina \"Bloomberg\" aptaujāto ekspertu prognozes. Vienlaikus respondenti uzskata, ka amatpersonas sāks samazināt aizņemšanās izmaksas martā, t.i., mēnesi agrāk, nekā viņi domāja iepriekš. Lielākās centrālās bankas patlaban apsver vismaz uz laiku noslēgt savu vairāk nekā gadu ilgušo procentu likmju paaugstināšanas kampaņu. ECB 13.-14. septembra sanāksmē tiks lemts par 10. palielinājumu pēc kārtas vai pārtraukumu. Vienlaikus \"Bloomberg\" aptaujātie analītiķi palielinājuši savas inflācijas prognozes 2023. gadam. Tāpat brīdinājumi par ekonomikas vājumu kļūst arvien skaļāki. ECB valdes loceklis Fabio Paneta šomēnes mudināja būt piesardzīgiem attiecībā uz monetārās politikas nostāju, \"cenšoties sasniegt savu inflācijas mērķi, nevajadzīgi kaitējot ekonomiskajai aktivitātei\". Jau ziņots, ka gada inflācija eirozonā jūlijā samazinājusies līdz 5,3%, salīdzinot ar 5,5% jūnijā, liecina pirmdien publiskotais Eiropas Savienības statistikas departamenta \"Eurostat\" ātrais novērtējums.", "link": "https://www.delfi.lv/bizness/37293360/bankas_un_finanses/55841026/prognoze-ecb-septembri-kartejo-reizi-paaugstinas-procentu-likmes"},
{"title": "Krievijas rubļa vērtība turpina krist; sasniedz 17 mēnešu zemāko punktu", "category": "Finanses", "body": "Neskatoties uz Kremļa apgalvojumiem, ka Rietumvalstu piemērotās sankcijas nestrādā,  Krievijas  ekonomika turpina piedzīvot grūtības un rubļa kurss sasniedzis kara pirmo mēnešu līmeņus. Valūtas vērtība pirmdien kritās par 1,5% līdz 100,975 rubļiem par vienu dolāru. Tā, kā raksta \"Bloomberg\", ir piektā zaudējumu diena pēc kārtas. Šogad rubļa vērtība ir samazinājusies par 26%. Par vienu eiro pirmdien varēja iegādāties 110 krievu rubļus. Krievijas centrālā banka centās apturēt kritumu, 10. augustā paziņojot, ka pārtrauc ārvalstu valūtas pirkšanu vietējā tirgū līdz 2023. gada beigām. Kremlis dzīvo ar budžeta deficītu jau astoņus mēnešus pēc kārtas, cenšoties noturēt \"virs ūdens\" ekonomiku, ko ietekmē samazināti eksporta ieņēmumi un izolācija no starptautiskajiem finanšu tirgiem. Krievijas Bankas vadītāja Elvīra Nabiuļina ir atkārtoti norādījusi uz tirdzniecības pasliktināšanos kā galveno rubļa vājināšanās cēloni. Tajā pašā laikā Krievijas prezidenta Vladimira Putina ekonomiskais padomnieks Maksims Oreškins centrālo banku par to kritizē. \"Rubļa vājināšanās un inflācijas paātrināšanās avots ir maiga monetārā politika,\" Oreškins pirmdien sacījis valsts aģentūrai \"Tass\" pirmdien, norādot, ka Krievijai ir nepieciešams spēcīgs rublis, un politikas veidotājiem ir nepieciešamie instrumenti, lai tuvākajā nākotnē normalizētu valūtas vērtību. Zviedrijas uzņēmuma \"SEB\" galvenais jaunattīstības tirgus stratēģis Eriks Meijersons norādījis, ka \"neviens nevēlas turēt rubļus\" un ka ierobežotās iespējas pārdot rubli ievērojami ietekmē valūtas pievilcību. Pēdējie centrālās bankas dati liecina, ka Krievijas naftas un gāzes eksporta ieņēmumi jūlijā samazinājušies līdz 6,9 miljardiem ASV dolāru, salīdzinot ar 16,8 miljardiem ASV dolāru pagājušajā gada attiecīgajā periodā. Šis sektors ir viens no agresora valsts salīdzinoši neattīstītās ekonomikas stūrakmeņiem, kuru Rietumu valstis ir pakļāvušas ievērojamām sankcijām.", "link": "https://www.delfi.lv/bizness/37293360/bankas_un_finanses/55841074/krievijas-rubla-vertiba-turpina-krist-sasniedz-17-menesu-zemako-punktu"},
{"title": "'Nākotnes kapitāls': Portfeļa izmaiņas uz 2023. gada trīsdesmit piekto nedēļu", "category": "Finanses", "body": "Visu ETF ienesīgums būtiski uzlabojās, beidzot arī \"SEB Active 80F\" fonds rāda pozitīvu ienesīgumu. Par to kas notika finanšu tirgos Jūs varat izlasīt Raivja Vilūna tirgus apskata:  Slimnieki un kritumi. Nedēļa finanšu pasaulē Kopīga situācija ar Kuzikova portfeļa akcijām ir šāda: Iepriekšēja nedēļā 11 akcijas no 15 uzrādīja vērtības pieaugumu, bet 4 akciju vērtība nokrita. Lielākie vērtību ieguvēji iepriekšējā nedēļā bija \"Apple\" (+0,35%) un \"NY Times\" (+0,32%). Pagājušajā nedēļā lielākais vērtību kritums bija \"Coca-Cola\" (-0,08%) un jau otru nedēļu pēc kārtas \" Disney \" (-0,1%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Kā rakstīju iepriekš daudzi prognozē tirgus kritumu jau rudenī, tāpēc es investēšu akcijās, kuras līdz šim investīcijas bija vismazākās. Manā portfelī tās ir akcijas, kurās es investēju līdz šim mazāk par 300 eiro. Tāpēc šonedēļ investīcijas ies \"Coca-Cola\". Iepriekšējā nedēļā investēju 50 eiro Latvijas krājobligācijās. “Esmu nedaudz palielinājis ieguldījumus P2P sektorā, visticamāk, ka nākamajās nedēļās turpināšu iegādāties Baltijas akcijas”", "link": "https://www.delfi.lv/bizness/37293360/bankas_un_finanses/55908776/nakotnes-kapitals-portfela-izmainas-uz-2023-gada-trisdesmit-piekto-nedelu"},
{"title": "Pieaug 'Bitcoin' spiediens uz tradicionālajiem finanšu tirgiem, uzskata 'Binance'", "category": "Finanses", "body": "Kriptovalūtu biržas \"Binance\" pārstāvji uzskata, ka finanšu pasaulē pieaug spiediens pieņemt un iekļaut \" Bitcoin \". \"Binance\" pārstāve Latvijā un Igaunijā Polina Brotjēra, iezīmējot \"Bitcoin\" lomas pieaugumu, norāda, ka pašlaik uz ASV Vērtspapīru un biržu komisijas (SEC) galda ir pieteikumi no septiņām dažādām aktīvu pārvaldīšanas sabiedrībām, lai izveidotu biržās tirgotus \"Bitcoin\" ieguldījumu fondus jeb ETF. Atbilžu sniegšanas termiņi ir visai tuvu – tostarp 14. augustā SEC bija jāsniedz atbilde uz pirmo – \"Ark Invest\" – pieprasījumu, tomēr SEC nolēma termiņu pagarināt un atlika atbildes sniegšanu uz nākamā gada sākumu. ETF jeb biržā tirgotie fondi ir ieguldījumu fondi, kas tiek kotēti biržā. Fonds var sastāvēt no viena vai vairākām aktīvu klasēm. Pēc līdzīga principa darbotos arī \"Bitcoin\" ETF – fonda pārvaldniekam piederētu noteikts apjoms digitālo monētu un šī fonda daļas tiktu tirgotas akciju tirgū tāpat kā parastās akcijas. SEC iepriekš neveiksmīgi tika iesniegti vairāki kriptovalūtu ETF pieteikumi, kas līdz šim ir noraidīti. ASV pirmais pieteikums tika iesniegts 2019. gada oktobrī, ETF tirdzniecībai Ņujorkas biržā (NYSE). Pieteikums gan tika atsaukts un atkārtoti iesniegts 2021. gada aprīlī. Ārpus ASV Bitcoin ETF šobrīd jau tiek kotēti Kanādā un Brazīlijā. \"Binance\" pārstāve uzskata, ka, ja kāds no \"Bitcoin\" ETF pieteikumiem tiks apstiprināts un iekļauts ASV biržā, tas būs spēcīgs pozitīvs signāls visam tirgum un var sagaidīt būtisku \"Bitcoin\" cenas pieaugumu. Proti, tas nozīmēs, ka \"Bitcoin\" kļūst viegli pieejams institucionālajiem investoriem, tostarp pensiju fondiem, un kriptovalūtu tirgū ieplūdīs jauni finanšu resursi. Šobrīd \"Bitcoin\", kas ir kriptopasaules \"zelta standarts\", cena ir ap 26 līdz 29 tūkstošiem ASV dolāru par vienu monētu.", "link": "https://www.delfi.lv/bizness/37293360/bankas_un_finanses/55842396/pieaug-bitcoin-spiediens-uz-tradicionalajiem-finansu-tirgiem-uzskata-binance"},
{"title": "Igaunijas finanšu uzraugs uzņēmumam par kreditēšanas principu pārkāpumu nosaka maksimālo sodu", "category": "Finanses", "body": "Par atbildīgas kreditēšanas principu pārkāpumu  Igaunijas  finanšu sektora uzraugs noteicis 32 000 eiro sodu finanšu tehnoloģiju uzņēmumam \"Esto\", kas izstrādā un pārvalda maksājumu risinājumus. Tāds sods ir maksimālais likumā paredzētais soda mērs juridiskai personai par tāda veida pārkāpumu. Igaunijas Finanšu uzraudzības institūcija secināja, ka no 2019.gada septembra līdz 2022.gada septembrim \"Esto\" noslēdza līgumus par kreditēšanu, neizvērtējot visus ar klientu saistītos rādītājus un atbilstoši likumam nepārbaudot klienta sniegto informāciju, paziņoja institūcija. Tādējādi uzraugs secinājis, ka kompānija ir pārkāpusi savu pienākumu pārbaudīt klienta kredītspēju un ir pārkāptas uz kredītdevējiem un vidutājiem attiecināmās likuma normas. \"Esto\" tīrā peļņa pērn sasniedza 3,7 miljonus eiro, kamēr ieņēmumi tuvojās 16 miljoniem eiro.", "link": "https://www.delfi.lv/bizness/37293360/bankas_un_finanses/55806822/igaunijas-finansu-uzraugs-uznemumam-par-kreditesanas-principu-parkapumu-nosaka-maksimalo-sodu"},
{"title": "Mašīna cietusi plūdos – vai pienākas apdrošināšanas atlīdzība un kad tā tiks atteikta", "category": "Finanses", "body": "Pēdējā laikā Latvijas iedzīvotājus pārsteigušas spēcīgas lietusgāzes, izraisot plūdus gan Rīgas, gan citu pilsētu ielās un sabojājot spēkratus. Vai šādos gadījumos auto īpašnieks saņems atlīdzību un kādi priekšnoteikumi jāievēro, lai  KASKO  polise šādā situācijā būtu spēkā, \" Delfi Bizness \" skaidro apdrošinātāji. Jāpiebilst, ka plūdu gadījumos darbojas tikai KASKO apdrošināšana un ar OCTA šiem zaudējumiem nav nekādas saistības. Kā skaidro Latvijas Apdrošinātāju asociācijas (LAA) vadītājs  Jānis Abāšins , KASKO apdrošināšanas līgums var paredzēt divus variantus.", "link": "https://www.delfi.lv/bizness/37293360/bankas_un_finanses/55872086/masina-cietusi-pludos-vai-pienakas-apdrosinasanas-atlidziba-un-kad-ta-tiks-atteikta"},
{"title": "Akciju cenas pasaules biržās pieaug", "category": "Finanses", "body": "Volstrītas  indekss \" Nasdaq  Composite\" pieauga par 1,6%, investoriem gaidot ziņas par uzņēmuma \"Nvidia\" peļņu. Analītiķi atzina, ka akciju cenu kāpumu atbalstīja ASV Finanšu ministrijas 10 gadu obligāciju ienesīguma samazināšanās. Tirgi gaida piektdien paredzamo ASV Federālās rezervju sistēmas (FRS) vadītāja Džeroma Pauela uzrunu, kurā var būt norādes par FRS turpmāko monetāro politiku. Eiropas biržās akciju cenas pieauga pēc datu publiskošanas par Lielbritānijas ekonomiskās aktivitātes samazināšanos, kas notikusi pirmoreiz sešu mēnešu laikā, un eirozonas privātā sektora aktivitātes samazināšanos līdz 33 mēnešu zemākajam līmenim. Naftas cenas  kritās, jo dati par vāju ekonomisko aktivitāti nav labvēlīgi jēlnaftas pieprasījumam. ASV biržu indekss \"Dow Jones Industrial Average\" trešdien pieauga par 0,5% līdz 34 472,98 punktiem, indekss \"Standard & Poor's 500\" kāpa par 1,1% līdz 4436,01 punktam, savukārt indekss \"Nasdaq Composite\" palielinājās par 1,6% līdz 13 721,03 punktiem. Londonas biržas indekss FTSE 100 trešdien pieauga par 0,7% līdz 7320,53 punktiem, Frankfurtes biržas indekss  DAX  kāpa par 0,2% līdz 15 728,41 punktam, bet Parīzes biržas indekss CAC 40 palielinājās par 0,1% līdz 7246,62 punktiem. Ņujorkas  biržas elektroniskajā tirdzniecībā WTI markas jēlnaftas cena trešdien kritās par 0,9% līdz 78,89 ASV dolāriem par barelu. \"Brent\" markas jēlnaftas cena Londonas biržā samazinājās par 1,0% līdz 83,21 dolāram par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 14,3% līdz 36,79 eiro par megavatstundu. Eiro vērtība pret ASV dolāru trešdien pieauga no 1,0846 līdz 1,0868 dolāriem par eiro, britu mārciņas vērtība pret ASV dolāru saruka no 1,2732 līdz 1,2727 dolāriem par mārciņu, bet ASV dolāra vērtība pret Japānas jenu samazinājās no 145,89 līdz 144,80 jenām par dolāru. Eiro vērtība pret britu mārciņu pieauga no 85,18 līdz 85,40 pensiem par eiro.", "link": "https://www.delfi.lv/bizness/37293360/bankas_un_finanses/55876300/akciju-cenas-pasaules-birzas-pieaug"},
{"title": "Uzņēmējdarbības apakškomisijā meklēs risinājumus PVN samazināšanai ēdināšanas nozarē", "category": "Finanses", "body": "Saeimas Tautsaimniecības, agrārās, vides un reģionālās politikas Uzņēmējdarbības attīstības apakškomisijā šodien spriedīs par pievienotās vērtības nodokļa ( PVN ) likmes samazināšanu un konkurētspējas veicināšanu ēdināšanas nozarē, informēja Saeimas Preses dienests. Apakškomisijas priekšsēdētājs Artūrs Butāns (NA) norāda, ka sēdē deputāti uzklausīs uzņēmējus no ēdināšanas nozares, kuri atkārtoti vērsušies pie Saeimas deputātiem un Finanšu ministrijas, aicinot nozarei piemērot samazinātu PVN likmi. Ēdinātāji uzsvēruši, ka tas palīdzētu pārtraukt nozares lejupslīdi un nodrošinātu līdzvērtīgu konkurenci ar kaimiņvalstīm. Butāns norāda, ka ēdināšanas sektora uzņēmumiem jau vairumā Eiropas Savienības dalībvalstu ir samazināta PVN likme, piebilstot, ka šīs nozares uzņēmumu nodokļu parāds ir sasniedzis 44,2 miljonus eiro, kas ir krietni vairāk nekā pirms pandēmijas 2020. gada sākumā. Sēdē aicināti piedalīties Latvijas Restorānu biedrības, ēdināšanas uzņēmumu, Ekonomikas ministrijas, Finanšu ministrijas, Valsts ieņēmumu dienesta, Latvijas Tirdzniecības un rūpniecības kameras un Latvijas Darba devēju konfederācijas pārstāvji. Ēdinātāji jau vairākkārt aicinājuši samazināt PVN likmi sabiedriskajai ēdināšanai. Līdz šim priekšlikums nav atbalstīts. Aģentūras LETA arhīvs liecina, ka par PVN samazināšanu ēdināšanas nozarē tiek runāts vismaz kopš 2018. gada, kad Latvijas Tirgotāju asociācijas (LTA) sadarbībā ar Latvijas Degvielas tirgotāju asociāciju (LDTA) un Latvijas Kases aparātu un sistēmu apkalpojošo dienestu rīkotajās debatēs ar Saeimas deputātu kandidātiem vadošās partijas atbalstīja LTA priekšlikumu sabiedriskās ēdināšanas uzņēmumiem piemērot samazināto 12% PVN likmi. Savukārt 2019. gadā partijas \"KPV LV\" Saeimas frakcija nolēma kā vienu no savām iniciatīvām 2020. gada budžetam virzīt priekšlikumu samazināt PVN ēdināšanas nozares uzņēmumiem. 2020. gadā Covid-19 pandēmijas laikā toreizējais ekonomikas ministrs Jānis Vitenbergs, kā arī virkne opozīcijas deputātu rosināja piemērot tūrisma un viesmīlības nozarei samazinātu PVN likmi 5% apmērā, lai šīm nozarēm palīdzētu Covid-19 pandēmijas izraisītajā krīzē. Tāpat arī sabiedriskās ēdināšanas uzņēmumi 2020. gada maijā rīkoja akciju #KatluRevolūcija, aicinot valdību samazināt PVN sabiedriskās ēdināšanas uzņēmumiem, tajā skaitā ēdināšanai skolās un slimnīcās. Tomēr 2020. gada novembrī Saeimas vairākums noraidīja Zaļo un zemnieku savienības (ZZS) deputātu rosinājumu divus gadus noteikt PVN likmi sabiedriskajai ēdināšanai 12% apmērā.", "link": "https://www.delfi.lv/bizness/37293360/bankas_un_finanses/55876308/uznemejdarbibas-apakskomisija-mekles-risinajumus-pvn-samazinasanai-edinasanas-nozare"},
{"title": "ASV tehnoloģiju uzņēmuma 'Nvidia' ceturkšņa ieņēmumi divkāršojas, pateicoties mākslīgajam intelektam", "category": "Finanses", "body": "Kalifornijā bāzētais uzņēmums naktī uz ceturtdienu pēc Latvijas laika, publicējot ceturkšņa datus, paziņoja par ieņēmumu pieaugumu 101% apmērā, salīdzinot ar iepriekšējā gada pavasara/vasaras periodu (līdz 30. jūlijam). Tas ir kāpums par 88% salīdzinājumā ar iepriekšējo ceturksni. Uzņēmuma šā gada otrā ceturkšņa ieņēmumu rādītājs sasniedzis 13,5 miljardus ASV dolāru, un ir jauns rekords, raksta  CNN . \"Nvidia\" akciju cena trešdien pēc tirdzniecības sesijas pieauga par 9%. Rezultāti ir pat labāki nekā 11,2 miljardu ASV dolāru ieņēmumu apjoms, ko prognozēja Volstrītas analītiķi. Turklāt \"Nvidia\" prognozē, ka ieņēmumi šī ceturkšņa laikā būs vēl augstāki, potenciāli 16 miljardi ASV dolāru. \"Pieprasījums pēc mūsu datu centra platformas mākslīgajam intelektam ir milzīgs visās nozarēs un klientu grupās,\" uzņēmuma konferences zvanā sacīja \"Nvidia\" galvenā finanšu direktore Kolete Kresa. \"Nvidia\" akciju cena ir pieaugusi par nedaudz vairāk nekā 220% kopš gada sākuma. Amerikas mikroshēmu ražotājs izstrādā procesorus, kas darbina mākslīgā intelekta sistēmas un ļauj tam gan apstrādāt lielu daudzumu datu, gan ģenerēt jaunus materiālus – attēlus, skaņas, video, spēles, tekstus – balstoties uz apstrādāto. \"Nvidia\" arī paziņojis, ka valde ir apstiprinājusi 25 miljardu ASV dolāru vērtu akciju atpirkšanas programmu. Kā raksta CNN, atpirkšanas programmas var liecināt, ka uzņēmuma vadība uzskata – akcijas pašlaik ir nepietiekami novērtētas.", "link": "https://www.delfi.lv/bizness/37293360/bankas_un_finanses/55877060/asv-tehnologiju-uznemuma-nvidia-ceturksna-ienemumi-divkarsojas-pateicoties-maksligajam-intelektam"},
{"title": "Ziemeļu Investīciju banka atklāj biroju Rīgā; mērķis – paplašināt kreditēšanu", "category": "Finanses", "body": "Sākotnēji NIB jaunais birojs kalpos kā darba un tikšanās vieta, un vēlākā posmā tas kļūs par reģionālo biznesa centru, kas stiprinās sadarbību starp banku un tās klientiem Baltijas valstīs. Biroja atvēršana atbilst NIB stratēģijai palielināt investīcijas Baltijas valstīs, kas līdz šim ir bijis mazāk apkalpots tirgus segments. Izveidojot Baltijas reģionālo centru, NIB mērķis ir paplašināt kreditēšanu Baltijas privātā sektora uzņēmumiem. \"Pēdējos gados NIB ir finansējis vairākus infrastruktūras, enerģētikas, transporta un būvniecības projektus Baltijas valstīs, galvenokārt finansējot valsts sektora uzņēmumus. Raugoties nākotnē, mūsu darbība vairāk tiks vērsta uz sadarbību ar privātiem uzņēmumiem un arvien lielāku uzmanību pievērsīsim investīcijām, kas veicina zaļo pāreju,\" informē NIB vecākais baņķieris un atbildīgā persona par NIB sadarbību ar Latvijas partneriem Kaspars Pīlādzis (fotogrāfijā). NIB jaunais Baltijas valstu reģionālais birojs atrodas Citadeles Biznesa centrā, kas ir tuvu citām finanšu iestādēm, valsts iestādēm un sadarbības partneriem. Latvija kopā ar pārējām Baltijas valstīm pievienojās NIB 2005. gadā. Banka investē valstī jau kopš 1995. gada, un tās kopējais investīciju apjoms veido aptuveni 1,5 miljardus eiro, finansējot vairāk nekā 120 projektus. NIB jaunākie finansētie projekti Latvijā ir \"Rīgas Siltums\" un \"Latnevergo\" investīciju programmas, \"Preses Nama kvartāla\" attīstība un Ķekavas apvedceļa projekts.", "link": "https://www.delfi.lv/bizness/37293360/bankas_un_finanses/55879068/ziemelu-investiciju-banka-atklaj-biroju-riga-merkis-paplasinat-kreditesanu"},
{"title": "Vai braucamrīks būs jāmet prom? Ne visus elektriskos skrejriteņus var reģistrēt", "category": "Finanses", "body": "No nākamā gada satiksmē varēs piedalīties tikai tie elektroskrejriteņi, kas būs reģistrēti Ceļu satiksmes drošības direkcijā ( CSDD ). Taču reģistrēt var tikai skrejriteņus, kuru ātrums nepārsniedz 25 kilometrus stundā.  Elektrisko skrejriteņu problēma Latvijā, it sevišķi galvaspilsētā, tiek apspriesta regulāri – gan traumu, gan satiksmes drošības kontekstā. Jaunie noteikumi pieņemti ar mērķi uzlabot satiksmes drošību, tā kā  traumpunktā vidēji nonāk trīs elektroskrejriteņu vadītāji dienā. Atsevišķi skrejriteņu īpašnieki jau saskārušies ar to, ka CSDD atsakās reģistrēt braumcarīkus, ja to ražotāja noteiktais maksimālais ātrums pārsniedz 25 kilometrus stundā. \"Delfi Bizness\" skaidro, ko darīt tiem, kas jau iepriekš iegādājušies ātrāku skrejriteni un nevar to reģistrēt CSDD.", "link": "https://www.delfi.lv/bizness/37293360/bankas_un_finanses/55874488/vai-braucamriks-bus-jamet-prom-ne-visus-elektriskos-skrejritenus-var-registret"},
{"title": "Investori cer uz tehnoloģiju IPO 'sausuma' beigām", "category": "Finanses", "body": "Neskatoties uz to, ka ASV akciju tirgus astoņu mēnešu laikā ievērojami atkopies no pagājušā gada nedienām, biržās tirgoto tehnoloģiju uzņēmumu sektors kopš 2021. gada nav sagaidījis nevienu nopietnu jaunpienācēju. Eksperti cer, ka japāņu mikroprocesoru ražotāja \"Arm\" sākotnējais akciju piedāvājums (IPO) pārtrauks šo teju divus gadus ilgušo \"sausumu\". 2022. gadā akciju tirgi visā pasaulē pieredzēja vērtības kritumu, kas nozīmē, ka arī uzņēmumi, kas apsvēra iespēju doties biržā un sākt publiski tirgot savas akcijas, plānus piebremzēja, baidoties, ka nespēs atrast pietiekami daudz investoru. Tomēr, kā liecina ekspertu komentāri un biržu dati, lai gan 2023. gads, sevišķi pavasara beigas un vasaras sākums, ir bijis labs, akciju indeksu vērtība kāpusi par desmitiem procentu un, piemēram, tehnoloģiju uzņēmumu \"Tesla\" un \"Nvidia\" akciju vērtība augusi par vairāk nekā 100% , uzņēmumi arī šogad bijuši kūtri ar iziešanu biržā. Sausums 19 mēnešu garumā Automašīnu koplietošanas platforma \"Turo\" savu IPO prospektu iesniedza biržā 2022. gada janvārī. Pārtikas piegādes uzņēmuma \"Instacart\" dokumenti biržā tika iesniegti pagājušā gada maijā. Taču, kā raksta CNBC, neviens no tiem vēl nav sācis savas akcijas tirgot biržā. Medijs norāda, ka ASV, kas ir galvenais toni noteicošais publiskais vērtspapīru tirgus pasaulē, nav bijis ievērojama tehnoloģiju uzņēmuma sākotnējā publiskā piedāvājuma kopš 2021. gada decembra, kad “ Nasdaq ” debitēja programmatūras izplatītājs “HashiCorp”.", "link": "https://www.delfi.lv/bizness/37293360/bankas_un_finanses/55874612/investori-cer-uz-tehnologiju-ipo-sausuma-beigam"},
{"title": "‘Nākotnes kapitāls’: Portfeļa izmaiņas uz 2023. gada trīsdesmit četru nedēļu", "category": "Finanses", "body": "Ja vēl pirms divām nedēļām visi ETF un \" SEB  Active 80F\" fondi bija ar pozitīvu ienesīgumu, tad tagad situācija pasliktinājās. Tieši \"SEB Active 80F\" un Eiropas ETF ir sarkanajā zonā, proti, nes zaudējumus. Kopīga situācija ar Kuzikova portfeļa akcijām ir šāda: Iepriekšēja nedēļā jau desmit akcijas no piecpadsmit turpināja uzrādīt vērtības pieaugumu, bet piecām akcijām vērtība nokritās. Lielākie vērtību ieguvēji iepriekšējā nedēļā bija \"Apple Inc.\" (+0,17%) un \"VISA\" (+0,21%). Pagājušajā nedēļā lielākais vērtību kritums bija \"JPMorgan Chase & Co.\" (-0,05%) un \" Disney \" (-0,13%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Daudzi runa par to ka \"rallijs\" (akciju vērtību pieaugums) ASV birža beigsies jau rudenī. Es nevaru paredzēt, kura no akcijām nokritis straujāk vai lēnāk, tāpēc vienkāršais veids kā samazināt savus riskus, ir investēt līdzīgas summas visas akcijas. Uz šo brīdī manā portfelī ir piecas akcijas, kurās es esmu investējis mazāk nekā 300 eiro katrā, bet 10 akcijās investēts no 311 līdz 335 eiro katrā. Mana stratēģija rudenī būs - investēt tieši tajās 5 akcijās un panākt, lai manas investīcijas būtu vismaz 300 eiro katrā. Taču es arī turpināšu ieguldīt pusi no mēneša investīcijām krājobligācijās ar garantēto pozitīvo ienesīgumu, lai samazinātu portfeļa kopīgo kritumu. Pagājušajā nedēļā ieguldījumus veicu \" McDonald's \" akcijās. Šoreiz investēju gan savus iknedēļas 50 eiro, gan arī dividendes. Šis nedēļas investīcijas būs krājobligācijās. Ņemot vērā, ka Baltijas portfelī akciju vērtība ir nokritusies, tad šis ir labs brīdis, kad iegādāties dažas no tām. Domāju, ka turpmākajās nedēļās papildināšu krājumu ar akcijām, kurās līdz šim esmu ieguldījis mazākas summas, piemēram \"Virši\" un \"Novaturas\".", "link": "https://www.delfi.lv/bizness/37293360/bankas_un_finanses/55886254/nakotnes-kapitals-portfela-izmainas-uz-2023-gada-trisdesmit-cetru-nedelu"},
{"title": "Bankām piemērotais UIN režīms nodrošinātu stabilus budžeta ieņēmumus ilgtermiņā, uzskata Ašeradens", "category": "Finanses", "body": "Atšķirībā no banku virspeļņas solidaritātes maksājuma, kas ir terminēts laikā un nodrošinātu ienākumus tikai pāris gadus,  Finanšu ministrijas  (FM) piedāvātais īpašais uzņēmumu ienākuma nodokļa (UIN) režīms ir ilgtspējīgāks un nodrošinātu stabilus budžeta ieņēmumus ilgtermiņā, uzskata finanšu ministrs  Arvils Ašeradens  (JV). Ministrs skaidro, ka Eiropas Centrālās bankas (ECB) padomes īstenotās procentu likmju celšanas mērķis ir iegrožot inflāciju, tādējādi bremzējot ekonomisko aktivitāti. Latvijā inflācija beidzot sāk mazināties, gada inflācijai jūlijā sasniedzot 6,4%. Tā ir zemākā inflācija kopš 2021. gada beigām, un gada nogalē tā prognozēta 2-3% apmērā. Tomēr tam ir blakus efekts - straujš banku peļņas kāpums, atzīst Ašeradens. Lai gan tā nav tikai Latvijai unikāla situācija, Ašeradena ieskatā skaidri redzama vietējo banku nespēja naudas cenas pieaugumu novadīt līdz noguldītājiem. Līdz ar to banku ievērojami lielāka peļņa tiek gūta, ļaujot kredītu likmēm augt straujāk par noguldījumu likmēm, nevis aktīvi kreditējot. Finanšu ministrs norāda, ka iespaidīgie banku peļņas rādītāji apvienojumā ar kūtro kreditēšanu un vajadzību segt augošās valsts drošības izmaksas gan valdībā, gan sabiedrībā aizsāka diskusiju par nepieciešamību veikt nodokļu politikas izmaiņas. Vērtējot finanšu sektora samaksātos nodokļus, kopš 2017. gada to īpatsvars kopējos nodokļu ieņēmumos ir būtiski samazinājies - no 183,5 miljoniem eiro 2017. gadā līdz 121 miljonam eiro 2022. gadā, taču vidējās banku UIN iemaksas piecu gadu laikā ir bijušas 500 000 eiro gadā. Ašeradens uzsver, ka tas nav samērīgi pret iespaidīgo banku peļņu, kas šā gada pirmajos sešos mēnešos ir 2,6 reizes lielāka nekā attiecīgajā periodā pirms gada. Strādājot pie nodokļu pārskatīšanas, FM meklēja risinājumu, kā, no vienas puses, banku peļņu novirzīt sabiedrības vajadzībām, tai skaitā mērķētam atbalstam tiem iedzīvotājiem, kuru maksātspēja paaugstināto banku procentu dēļ ir būtiski apdraudēta, no otras - ilgtermiņā nebremzēt kreditēšanas vides attīstību. Tiklīdz jaunā valdība uzsāks darbu pie budžeta, FM nākamā gada budžeta likumprojektu paketē piedāvās iekļaut īpašo UIN režīmu bankām un nebanku kreditētājiem, kas noteiktu maksājuma veikšanu 20% apmērā no iepriekšējā gada peļņas. Tas attiektos jau uz banku 2023. gada peļņu un ļautu nākamā gada valsts prioritātēm un mērķētam kredītņēmēju atbalstam novirzīt papildus līdz pat 140 miljoniem eiro. Ašeradens skaidro, ka Latvija nav vienīgā valsts, kas saskaras ar banku lielo, bez piepūles iegūto peļņu un meklē risinājumu, kā veicināt finanšu sektora aktīvāku iesaisti ekonomikas attīstībā. Tā, piemēram, šogad maijā Lietuvas parlaments apstiprināja valdības ierosināto likumdošanas iniciatīvu, kas paredz ieviest pagaidu solidaritātes maksu par banku virspeļņu, apliekot ar 60% likmi tīros procentu ieņēmumus, kas par vairāk nekā 50% pārsniedz vidējo rādītāju četriem iepriekšējiem gadiem. Prognozēts, ka Lietuvas banku peļņa šogad varētu sasniegt vienu miljardu eiro, kas ir gandrīz trīs reizes vairāk nekā iepriekš, un pagaidu solidaritātes maksājumā trīs gados budžetā ienestu vairāk nekā 400 miljonus eiro, ko novirzītu aizsardzības, civilās un militārās infrastruktūras projektiem. Ašeradens informē, ka Latvijas gadījumā atkarībā no vidējās noguldījumu likmes un izdevumu uzkrājumu apmēriem analogs risinājums ļautu nākamā gada budžetu palielināt par summu no 50 līdz 153 miljoniem. Šobrīd gan nav zināms, vai ieceres īstenosies, jo Lietuvas bankas plāno vērsties Konstitucionālajā tiesā. Savukārt Itālijas valdības lēmums ieviest virspeļņas nodokli bankām 40% apmērā nākamajā dienā satricināja finanšu tirgu, un, pēc mediju sniegtās informācijas, Itālijas banku akcijas Milānas biržā zaudējušas vērtību par vairāk nekā 10 miljardiem eiro, skaidro Ašeradens. Tas licis valdībai koriģēt ambiciozās ieceres, un tā paziņoja, ka nodoklim tiks noteikti griesti 0,1% apmērā no bankas kopējiem aktīviem. Latvijā piemērotāko banku nodokļa risinājumu meklēja Nodokļu politikas pamatnostādņu izstrādes darba grupa, kas kopš šī gada sākuma aktīvi strādāja pie nodokļu pārskatīšanas. Darba grupā tika vērtētas divas kaimiņvalstu pieejas - banku solidaritātes maksājums par banku virspeļņu un īpašais UIN režīms bankām, informē finanšu ministrs. Lietuvā bankām ir piemērots 15% UIN, 5% UIN papildu likme pie noteikta peļņas apmēra, kā arī šogad ieviestais terminētais banku solidaritātes maksājums par banku virspeļņu. Savukārt Igaunijā UIN likme ir 20% apmērā, ko piemēro pie atliktās peļņas sadales, bet, sadalot ievērojamu peļņas apmēru katru gadu, nodokļa likme ir samazināta līdz 14%, papildus paredzot piemērot vēl 7% IIN, ja peļņu sadala fiziskām personām. Bankām Igaunijā ir paredzēts īpašais UIN režīms, - tām neatkarīgi no pelņas sadales fakta ir jāmaksā 14% nodokļa avansa maksājums, ko Valsts kasē iekasē katru ceturksni. Vērtējot abas pieejas, FM vairāk priekšrocību saskatīja tieši īpašajā UIN režīmā. Pirmkārt, uzsver Ašeradens, īpašais UIN režīms dotu valstij iespēju gūt budžeta ieņēmumus no 2023. gada banku peļņas, kas šogad prognozēta ap 700 miljoniem eiro. Otrkārt, atšķirībā no virspeļņas solidaritātes maksājuma, kas ir terminēts laikā un nodrošinātu ienākumus tikai pāris gadus, piedāvātais īpašais UIN režīms ir ilgtspējīgāks un nodrošinātu stabilus budžeta ieņēmumus ilgtermiņā. Turklāt Ašeradens uzskata, ka tā ieviešana neapdraudētu Latvijas uzņēmējdarbības vides reputāciju un liecinātu par nodokļu politikas uzticamību, jo šāda pieeja atbilst starptautiskajai UIN piemērošanas praksei. \"Ja runājam par iespējamu virspeļņas solidaritātes maksājuma ieviešanu pēc Lietuvas analoga, tad pastāv augsts risks, ka tā ieviešana varētu tikt apstrīdēta Satversmes tiesā, un es arī neredzu nevienu faktoru, kas palīdzētu palielināt kreditēšanu. Drīzāk bankas sadārdzinātu sniegtos finanšu pakalpojumus, pieaugošās izmaksas pārliekot uz klientu pleciem,\" pauž Ašeradens. Rūpīgi izvērtējot abu kaimiņvalstu banku nodokļu risinājumus, Latvijā FM piedāvā ieviest agresīvāku modeli un īpašo UIN režīmu noteikt 20% apmērā no iepriekšējā gada peļņas ne vien bankām, bet arī nebanku kreditētājiem, informē finanšu ministrs. Runājot par jauno banku nodokli jeb īpašā UIN režīma maksājuma praktisko pusi, Ašeradens uzsver, ka tas bankām un nebanku kreditētājiem netiktu atmaksāts, jo balstītos uz uzņēmuma iesniegtu deklarāciju par jau nopelnītu peļņas apmēru. Īpašajā UIN režīmā maksājuma bāze ir banku un nebanku kreditētāju pirmstaksācijas gada uzņēmuma peļņa. Lai veiktu īpašo UIN režīma maksājumu, bankām un nebanku kreditētājiem pēc gada pārskata rezultātu apstiprināšanas pēctaksācijas gadā būtu jāiesniedz nodokļa deklarācija, kurā jānorāda pirmstaksācijas gada peļņas apmērs, kas tiktu reizināts ar nodokļa likmi 20%. Šādi aprēķinātu īpašā UIN režīma maksājumu vienu reizi gadā būtu jāmaksā vienotajā nodokļu kontā. Piemēram, banka \"X\" gada pārskatā par 2023. gadu ir fiksējusi peļņu 90 miljonu eiro apmērā, savukārt iepriekšējos gados uzkrātā, bet nesadalītā peļņa, kas gūta līdz 2017. gadam, ir 200 miljoni eiro, un kas būta no 2018. gada līdz 2022. gadam ir 120 miljoni eiro. Tātad 2024. gada sākumā bankas \"X\" rīcībā nesadalītā peļņa būtu 410 miljoni eiro (200+120+90). Ja netiek ieviests īpašais UIN režīms bankām, tad, ja 2024. gadā, apstiprinot bankas \"X\" gada pārskatu, tā nolemtu sadalīt 30 miljonus eiro dividendēs, UIN būtu 0 eiro, jo UIN jau bija samaksāts, skaidro ministrs. Savukārt pie jaunā banku nodokļa jeb īpašā UIN režīma 2024. gadā bankai \"X\" valsts budžetā būtu jāsamaksā UIN par visu 2023. gada peļņu - proti 20% apmērā no 90 miljoniem, kas būtu 18 miljoni eiro. \"Vērtējot Latvijas banku nodokļa iespējamo dizainu, mēs domājām, kā ieviest tiesisku un ilgtspējīgu risinājumu, ar nodokļu instrumentu meklējot līdzsvaru starp ievērojamo kredītu procentu likmju straujā pieauguma rezultātā gūto finanšu sektora peļņas palielinājumu un nepieciešamo finansējumu budžeta prioritārajām vajadzībām drošībai, veselībai un izglītībai. Tāpat šobrīd nopietni tiek vērtēts, kā daļu no banku nodokļa līdzekļiem novirzīt mērķētam atbalstam tieši tiem iedzīvotājiem, kuru maksātspēja paaugstināto banku procentu dēļ ir būtiski apdraudēta,\" skaidro Ašeradens. Augusta vidū valdība skatīja FM sagatavotos informatīvos ziņojumus, kas saistīti ar ikgadējo valsts budžetu un vidējā termiņa budžeta ietvara sagatavošanas ciklu. Jaunais banku nodoklis jeb īpašais UIN režīms bankām un nebanku kreditētājiem valdības diskusijā tika minēts kā viena no iespējām prioritāro vajadzību segšanai. Tiklīdz nākamā valdība uzsāks darbu pie budžeta, FM kā vienu no iniciatīvām virzīs īpašo UIN režīmu bankām un nebanku kreditētājiem.", "link": "https://www.delfi.lv/bizness/37293360/bankas_un_finanses/55888388/bankam-piemerotais-uin-rezims-nodrosinatu-stabilus-budzeta-ienemumus-ilgtermina-uzskata-aseradens"},
{"title": "Tehnoloģijas un vēlreiz tehnoloģijas. Nedēļa finanšu pasaulē", "category": "Finanses", "body": "Finanšu pasaule ikdienas piedzīvo gan kāpumus, gan kritumus. Lai sniegtu lasītājiem ieskatu, kas notiek akciju tirgos, \"Delfi Bizness\" piedāvā nedēļas (21.08.-25.08.) notikumu apkopojumu. Eksperti cer, ka japāņu mikroprocesoru ražotāja \"Arm\" sākotnējais akciju piedāvājums (IPO) pārtrauks teju divus gadus ilgušo \"sausumu\" biržā. Neskatoties uz to, ka ASV akciju tirgus astoņu mēnešu laikā ievērojami atkopies no pagājušā gada nedienām, biržās tirgoto tehnoloģiju uzņēmumu sektors kopš 2021. gada nav sagaidījis nevienu nopietnu jaunpienācēju. Uzzināt vairāk Par šo un citiem nedēļas notikumiem, lasiet šeit!", "link": "https://www.delfi.lv/bizness/37293360/bankas_un_finanses/55881130/tehnologijas-un-velreiz-tehnologijas-nedela-finansu-pasaule"},
{"title": "Izdodas pieņemt parlamentārās izmeklēšanas par finanšu sektora 'kapitālā remonta' sekām galaziņojumu", "category": "Finanses", "body": "Sākotnējā galaziņojuma versija pirms dažām dienām neguva nepieciešamo atbalstu, balsīm daloties pusēm. Savukārt, kā informēja Saeimas Preses dienestā, šodien gala ziņojums pieņemts. Izmeklēšanas komisijas priekšsēdētājs  Vilis Krištopans  (LPV) akcentē, ka to izdevies paveikt \"pēc astoņu mēnešu darba un kopā noturētas 21 sēdes\". Izmeklēšanas komisija secinājusi, ka virkne noteikto prasību kredītiestāžu klientiem bieži vien ir pārspīlētas un pārprastas, un galaziņojumā atzinusi, ka ir nepieciešams novērst esošās situācijas turpināšanos attiecībā uz nesamērīgu administratīvo slogu, tostarp izmaksām, kā arī attiecībā uz juridisku personu tiesībām atvērt saimnieciskās darbības pamatkontu Latvijā, norāda Krištopans. Ziņojumā norādīts, ka pēc Moneyval 2018. gada kritiskā vērtējuma un \"sarkanās kartītes\" Latvijai finanšu uzraudzības jomā liela daļa pēc tam īstenotās reformas bija nepieciešamas, taču daļa no tām veiktas sasteigti, neizvērtējot visus ieguvumus vai zaudējumus valstij. Uzņēmējiem tika dots pārāk īss laiks, lai spētu izpildīt visas jaunās prasības un noteikumus, kurus valsts virzīja lielā steigā, cenšoties izvairīties no Moneyval \"pelēkā saraksta\", secinājuši parlamentārās izmeklēšanas komisijas vairākums. Ziņojumā atzīmēts, ka pēc 2018. gada valsts politika noziedzīgi iegūtu līdzekļu legalizēšanas un terorisma un proliferācijas finansēšanas novēršanā vērsta uz būtiski lielāku kredītiestāžu darbības kontroli, kas stiprinājis kontroles iespējas, taču vienlaikus radījis sekas finanšu sektoram, kā arī ietekmējis citu likuma subjektu kontroli un sodīšanu. Pēc opozīcijas priekšlikuma Saeimā izveidota parlamentārās izmeklēšanas komisija, lai izvērtētu finanšu sektora \"kapitālā remonta\", kas saistīts ar centieniem stiprināt valsts uzraudzību, negatīvās sekas uz valsts finanšu un kapitāla tirgus sistēmu un izmeklētu iespējamu \"PNB bankas\" novešanu līdz maksātnespējai, \" ABLV Bank \" novešanas līdz piespiedu pašlikvidācijai apstākļus, kā arī \" Baltic International Bank \" darbības apturēšanas apstākļus.", "link": "https://www.delfi.lv/bizness/37293360/bankas_un_finanses/55883172/izdodas-pienemt-parlamentaras-izmeklesanas-par-finansu-sektora-kapitala-remonta-sekam-galazinojumu"},
{"title": "Meklē veidus, kā pasargāt pensiju 2. līmeņa dalībniekus no krasām uzkrājumu svārstībām", "category": "Finanses", "body": "Labklājības ministrija  (LM) ir izstrādājusi priekšlikumus valsts 2. pensiju līmeņa uzkrājumu pārvaldības pilnveidošanai. Starp tiem rosināts vismaz piecus gadus pirms pensijas vecuma sasniegšanas dot iespēju cilvēkam izstāties no pensiju 2. līmeņa, pievienojot līdzekļus pensiju 1. līmenim. LM priekšlikumus nodevusi Saeimas Sociālo un darba lietu komisijai, kurai tie jāizskata, taču \" Delfi Bizness \" aptaujātie pensiju pārvaldnieki priekšlikumus vērtē skeptiski, paužot viedokli, ka diez vai tie palīdzēs vairot saņemtās pensijas apmēru. Saeimas Sociālo un darba lietu komisija un Budžeta un finanšu komisija 2023. gada 28. marta kopsēdē skatīja jautājumu par valsts fondēto pensiju shēmas pārvaldību. Šajā sēdē komisija aicināja Finanšu ministriju un LM sniegt priekšlikumus par risinājumiem, kas iespējami senioriem, kuri šobrīd ir pensionēšanās vecumā un kuru pensiju kapitāls pensiju 2. līmenī samazinājies ieguldījumu aktīvu krituma rezultātā. Atsaucoties šim aicinājumam, LM izvirzījusi vairākus priekšlikumus, informē ministrijas Sociālās apdrošināšanas departamenta vecākā eksperte Baiba Kukšinova.", "link": "https://www.delfi.lv/bizness/37293360/bankas_un_finanses/55872268/mekle-veidus-ka-pasargat-pensiju-2-limena-dalibniekus-no-krasam-uzkrajumu-svarstibam"},
{"title": "Latvijas bankas septiņos mēnešos nopelnījušas jau ap 400 miljoniem eiro", "category": "Finanses", "body": "Tostarp jūlijā monetārās finanšu iestādes strādājušas ar peļņu 64,5 miljonu eiro apmērā. Monetāro finanšu iestāžu aktīvu kopsumma 2023. gada 31. jūlijā bija 25,822 miljardi eiro, kas ir par 1,9% jeb 474 miljoniem eiro vairāk nekā 2022. gada jūlija beigās, kad monetāro finanšu iestāžu aktīvi bija 25,348 miljardi eiro. Šogad jūlija beigās Latvijas monetāro finanšu iestāžu rezidentiem izsniegto kredītu atlikums bija 13,477 miljardi eiro, kas ir par 3,7% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,88 miljardus eiro, kas ir par 7,7% vairāk nekā pirms gada, bet ārvalstu valūtā izsniegto kredītu atlikums bija 89,4 miljoni eiro, kas ir par 14,4% mazāk. No rezidentiem piesaistīto noguldījumu atlikums jūlija beigās bija 17,719 miljardi eiro, kas ir par 4,5% vairāk nekā pirms gada. Tostarp noguldījumi eiro bija 16,451 miljards eiro, bet ārvalstu valūtās - 1,269 miljardi eiro. Eiro piesaistīto noguldījumu apmērs salīdzinājumā ar 2022. gada jūlija beigām ir palielinājies par 5,1%, bet ārvalstu valūtā piesaistīto noguldījumu apmērs ir sarucis par 2,6%. Savukārt Latvijas monetāro finanšu iestāžu kapitāls un rezerves jūlija beigās bija 3,435 miljardi eiro, kas ir par 12% vairāk nekā 2022. gada jūlija beigās. Monetārās finanšu iestādes ir kredītiestādes un finanšu sabiedrības, kas pieņem noguldījumus no klientiem, kuri nav monetārās finanšu iestādes, kā arī uz sava rēķina piešķir kredītus un iegulda vērtspapīros.", "link": "https://www.delfi.lv/bizness/37293360/bankas_un_finanses/55889522/latvijas-bankas-septinos-menesos-nopelnijusas-jau-ap-400-miljoniem-eiro"},
{"title": "Akciju cenas pasaules biržās pieaug", "category": "Finanses", "body": "ASV Federālās rezervju sistēmas (FRS) vadītājs Džeroms Pauels piektdien savā runā sacīja, ka FRS ir gatava atkal paaugstināt procentlikmes, bet solīja \"uzmanīgi\" virzīties uz priekšu, uzsverot, ka FRS sava kursa noteikšanā balstīsies uz ekonomikas datiem. Pauels šķita daudz \"optimistiskāk\" noskaņots, un tā var būt zīme, ka procentlikmes nepieaugs tālāk, sacīja \"Cresset Capital\" analītiķsi Džeks Ablins. Šanhajas biržā akciju cenu kāpumu veicināja Ķīnas lēmums samazināt nodokli akciju tirdzniecībai pirmoreiz kopš 2008.gada. ASV biržu indekss \"Dow Jones Industrial Average\" pirmdien pieauga par 0,6% līdz 34 559,98 punktiem, indekss \"Standard & Poor's 500\" kāpa par 0,6% līdz 4433,31 punktam, savukārt indekss \" Nasdaq  Composite\" palielinājās par 0,8% līdz 13 705,13 punktiem. Londonas biržas indekss FTSE 100 pirmdien nemainījās, jo birža bija slēgta brīvdienā, Frankfurtes biržas indekss  DAX  pieauga par 1,0% līdz 15 792,61 punktam, bet Parīzes biržas indekss CAC 40 palielinājās par 1,3% līdz 7324,71 punktam. Ņujorkas biržas elektroniskajā tirdzniecībā WTI markas jēlnaftas cena pirmdien pieauga par 0,3% līdz 80,10 ASV dolāriem par barelu. \"Brent\" markas jēlnaftas cena Londonas biržā samazinājās par 0,1% līdz 84,42 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien pieauga par 10,5% līdz 38,41 eiro par megavatstundu. Eiro vērtība pret ASV dolāru pirmdien pieauga no 1,0797 līdz 1,0820 dolāriem par eiro, britu mārciņas vērtība pret ASV dolāru kāpa no 1,2578 līdz 1,2600 dolāriem par mārciņu, bet ASV dolāra vērtība pret Japānas jenu palielinājās no 146,44 līdz 146,50 jenām par dolāru. Eiro vērtība pret britu mārciņu pieauga no 85,82 līdz 85,85 pensiem par eiro.", "link": "https://www.delfi.lv/bizness/37293360/bankas_un_finanses/55891066/akciju-cenas-pasaules-birzas-pieaug"},
{"title": "Ķīnas nekustamā īpašuma milža 'Evergrande' akciju vērtība nokritusies par 80%", "category": "Finanses", "body": "Lai arī uzņēmums ir labi zināms Ķīnā, pasaules uzmanību tas izpelnījās 2021. un 2022. gadā, kad tā potenciālais bankrots ekspertiem lika vaicāt, vai pasaulei netuvojas 2008. gadam pielīdzināma krīze. Pēc krīzes uzņēmums apturēja savu akciju tirdzniecību. Gadiem ilgi tas bija viens no lielākajiem Ķīnas īpašumu attīstītājiem pēc pārdošanas apjoma. Taču \"Evergrande\" bija aizņēmies lielas summas, lai finansētu savu paplašināšanos, un 2021. gadā, problēmām saasinoties, vairs nespēja segt savus maksājumus. Šī mēneša sākumā uzņēmums iesniedza pieteikumu par bankrotu ASV. Kā ziņo  CNN , šogad uzņēmuma finanšu rādītāji ir uzlabojušies, un laika posmā no janvāra līdz jūnijam, salīdzinot ar pērno gadu, tā ieņēmumi pieauguši par 44%, sasniedzot 17,6 miljardus ASV dolāru. Uzņēmums paziņoja, ka ir \"aktīvi plānojis pārdošanas atsākšanu un veiksmīgi \"satvēris\" īso nekustamā īpašuma tirgus uzplaukumu, kas parādījās gada sākumā\". Tas gan, kā ziņo  BBC , investorus nepārliecināja un, atsākot akciju tirgošanu, vērtība Honkongas biržā nokritās par 80%. Kopumā pēdējo triju gadu laikā \"Evergrande\" akcijas ir zaudējušas 99% vērtības. Pirmdienā ap plkst. 13.00 uzņēmuma akcijas tirgojās par 0,35 Honkongas dolāriem, kas ir vienāds ar apmēram 0,04 eiro. 2020. gadā akcijas tika pārdotas par vairāk nekā 3 eiro gabalā.", "link": "https://www.delfi.lv/bizness/37293360/bankas_un_finanses/55888446/kinas-nekustama-ipasuma-milza-evergrande-akciju-vertiba-nokritusies-par-80"},
{"title": "Trūkst iemeslu, kāpēc ieguldīt 'Bitcoin'", "category": "Finanses", "body": "Pasaules slavenākās un dārgākās kriptovalūtas \" Bitcoin \" (BTC) tirdzniecības apjoms šomēnes sasniedza zemāko līmeni gandrīz piecu gadu laikā. Eksperti to skaidro ar iemeslu trūkumu, kāpēc investoriem ieguldīt digitālajā monētā. 26. augustā \"Bitcoin\" tirdzniecības apjoms visās biržās bija 129 307 BTC saskaņā ar kriptovalūtu analītikas uzņēmuma \"CryptoQuant\" datiem. Proti, dienas laikā tika pirkts un pārdots šāds apjoms monētu. 12. augustā, tas bija 112 317 BTC, kas ir zemākais līmenis kopš 2018. gada 10. novembra. Tagad tas ir par aptuveni 94% mazāks par marta augstāko līmeni — 3,5 miljoniem BTC. Augstākais tirdzniecības apjoms vienā dienā bija 2020. gadā, tad vairāk nekā 5 miljoni \"Bitcoin\" tika nopirkti un pārdoti. \"Tirdzniecības apjomi samazinās \"lāču\" tirgus periodā, privātajiem investoriem aizejot,\" CNBC sacīja \"CryptoQuant\" pētījumu vadītājs Hulijo Moreno, piebilstot, ka šobrīd tirgus drīzāk virzās pozitīvā virzienā. Saskaņā ar \"Coin Metrics\" \"Bitcoin\" cena gada laikā ir pieaugusi par 57% un svārstās pie aptuveni 26 tūkstošiem ASV dolāru par monētu. Kopumā vasara kriptovalūtu nozarē ir bijusi salīdzinoši drūma. Digitālās monētas pretēji akciju indeksiem nav strauji augušas vērtībā. Augusta vidū pat tika pieredzēts straujš vērtības kritums. \"Kopumā [tirgus], gaidot jaunu katalizatoru, palika blāvs un kopējā tirgus likviditāte joprojām ir niecīga,\" pagājušās nedēļas pirmdienas piezīmē par kriptovalūtu tirdzniecību sacīja \"Bernstein\" analītiķis Gautams Čugani, norādot, ka digitālo monētu tirgus dalībniekiem nav intereses aktīvi tirgoties ar monētu, jo trūkst pozitīvu signālu par nākotni.", "link": "https://www.delfi.lv/bizness/37293360/bankas_un_finanses/55891500/trukst-iemeslu-kapec-ieguldit-bitcoin"},
{"title": "Akciju cenas pasaules biržās palielinās", "category": "Finanses", "body": "ASV patērētāju pārliecības samazināšanās augustā arī varētu pārliecināt FRS politikas noteicējus, kas septembrī sanāks uz nākamo sēdi par procentlikmēm. Investori gaida, kad šonedēļ tiks publiskots ASV personīgā patēriņa izdevumu (PCE) cenu indekss, kuru ASV centrālā banka izmanto kā inflācijas rādītāju. ASV dolāra vērtība pret citām svarīgajām valūtām samazinājās. ASV biržu indekss \"Dow Jones Industrial Average\" otrdien pieauga par 0,9% līdz 34 852,67 punktiem, indekss \"Standard & Poor's 500\" kāpa par 1,5% līdz 4497,63 punktiem, savukārt indekss \" Nasdaq  Composite\" palielinājās par 1,7% līdz 13 943,76 punktiem. Londonas biržas indekss FTSE 100 otrdien pieauga par 1,7% līdz 7464,99 punktiem, Frankfurtes biržas indekss  DAX  kāpa par 0,9% līdz 15 930,88 punktiem, bet Parīzes biržas indekss CAC 40 palielinājās par 0,7% līdz 7373,43 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 0,8% līdz 80,74 ASV dolāriem par barelu. \"Brent\" markas jēlnaftas cena Londonas biržā palielinājās par 0,8% līdz 84,09 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 8,4% līdz 35,20 eiro par megavatstundu. Eiro vērtība pret ASV dolāru otrdien pieauga no 1,0820 līdz 1,0884 dolāriem par eiro, britu mārciņas vērtība pret ASV dolāru kāpa no 1,2600 līdz 1,2644 dolāriem par mārciņu, bet ASV dolāra vērtība pret Japānas jenu samazinājās no 146,50 līdz 145,87 jenām par dolāru. Eiro vērtība pret britu mārciņu pieauga no 85,85 līdz 86,05 pensiem par eiro.", "link": "https://www.delfi.lv/bizness/37293360/bankas_un_finanses/55895348/akciju-cenas-pasaules-birzas-palielinas"},
{"title": "Vai ir jēga lūgt bankai pārskatīt kredīta likmi? Aizņēmēju pieredze", "category": "Finanses", "body": "Straujais procentu likmju pieaugums, kas būtiski palielinājis aizdevumu ikmēneša maksājumus, liek kredītņēmējiem meklēt veidus, kā šo slogu samazināt. Tādējādi bankās šobrīd novērojama palielināta aizņēmēju interese par likmju samazināšanu.  Daļai izdodas panākt likmes pārskatīšanu, citiem bankas atsaka. Vai vērts vērsties bankā ar lūgumu pārskatīt aizdevuma likmi, cik tas izmaksā un kāda kopumā ir aizņēmēju pieredze, skaidro \" Delfi Bizness \". Visu lielāko Latvijas banku pārstāvji atzīst, ka pēdējā laikā audzis to aizņēmēju pieteikumu skaits, kuri vēlas samazināt sava aizdevuma procentu likmi. \"Skaidrs, ka augošo likmju laikā lielai daļai hipotekārā kredīta ņēmēju šobrīd mēneša maksājums ir audzis, tāpēc ir saprotams, ka klienti biežāk uzrunā banku par iespējām veikt izmaiņas esošajos līgumos,\" saka \"SEB\" Privātpersonu konsultāciju centra vadītājs Māris Opincāns.", "link": "https://www.delfi.lv/bizness/37293360/bankas_un_finanses/55871224/vai-ir-jega-lugt-bankai-parskatit-kredita-likmi-aiznemeju-pieredze"},
{"title": "Ķīniešu tehnoloģiju milžu akciju vērtība rūk, neskatoties uz labām finansēm", "category": "Finanses", "body": "Ķīniešu interneta tehnoloģiju uzņēmumi \"Alibaba\", \" Tencent \" un \"Baidu\" pagājušajā nedēļā ziņoja par labiem ceturkšņa ieņēmumiem, taču akciju tirgus sniegums, kā raksta CNBC, to neatspoguļo. \"Tencent\" akciju vērtība ir samazinājusies četras nedēļas pēc kārtas un, visticamāk, tendence saglabāsies arī šonedēļ. Sešu mēnešu griezumā uzņēmuma akciju vērtība Honkongas biržā ir kritusies par vairāk nekā 11%. \"Alibaba\" un \"Baidu\" ASV tirdzniecībā nedēļu piektdien noslēdza ar pozitīvu rezultātu, taču tas bija pēc tam, kad trīs nedēļas pēc kārtas bija vērojams kritums. \"Baidu\" sešu mēnešu griezumā zaudējis teju 6% vērtības, bet \"Alibaba\" teju 2%. Tomēr \"FactSet\" analītiķi paredz šiem uzņēmumiem pozitīvu izaugsmi un potenciālu divciparu akciju vērtības pieaugumu. Taču tā ir tikai nākotnes prognoze, jo šobrīd Ķīnas ekonomika pieredz buksēšanu un nestabilitāti. Tās nekustamā īpašuma sektors atkal cieš finansiālas problēmas. UBS banka, kas iepriekš paredzēja Ķīnas IKP pieaugumu par 5% šogad, to nesen, kā rasta CNBC, samazināja uz 4,8%. Tomēr analītikas firmas \"Gavekal\" vadītājs un dibinātājs Luiss-Vincents Geivs norāda, ka nevajadzētu pārsteigties ar bažām par vispārīgu krīzi Ķīnā, jo banku akcijas uzrāda stabilus rezultātus. \"Kad mēs redzam, ka banku akcijas izceļas ar jauniem zemākajiem cenu līmeņiem, tas parasti ir signāls, ka investoriem pēc iespējas ātrāk jādodas prom,\" viņš sacīja, atzīmējot, ka tā tas bija 2007.–2008. gadā ASV un 2010.–2011. gadā Eiropā. Tomēr Ķīnas banku akcijas nav pārkāpušas pērnā oktobra zemāko līmeni. \"Barclays\" ķīniešu tehnoloģiju sektora analītiķi norāda, ka, piemēram, \"Tencent\" potenciāls ir nepietiekami novērtēts. \"Mēs uzskatām, ka \"Tencent\" darbojas ar \"visiem cilindriem\", un tā nesenais spēcīgais izaugsmes temps turpināsies, pat ja vispārējā ekonomika būs nedaudz vājāka nekā gaidīts,\" teikts ziņojumā. Arī par \"Baidu\" un \"Alibaba\" analītiķi izsakās pozitīvi un akciju vērtības kritumu skaidro ar kopēju sentimentu par Ķīnas ekonomiku. Tāpat labus rezultātus uzrādījušas arī citas ķīniešu tehnoloģiju firmas, tādas kā \"ByteDance\", \"Kuaishou\" un \"NetEase\".", "link": "https://www.delfi.lv/bizness/37293360/bankas_un_finanses/55896280/kiniesu-tehnologiju-milzu-akciju-vertiba-ruk-neskatoties-uz-labam-finansem"},
{"title": "Kā individuālam investoram ieguldīt naftā? Pērkot biržā tirgotos fondus", "category": "Finanses", "body": "Biržā tirgotie fondi (ETF) savā ienesīgumā nevar apsteigt dažkārt novērojamo atsevišķu akciju straujo vērtības kāpumu, taču vienlaikus tie var pasargāt no pēkšņiem vērtības kritumiem, kādus var izraisīt slikti uzņēmuma rezultāti vai neuzmanīgs izpilddirektora komentārs. Par \" SEB  Roboinvestoru\" un ETF priekšrocībām raidījumā \"Nākotnes kapitāls\" stāsta \"SEB\" bankas pārstāve Agnese Kronberga. “ETF ir viens no vērtspapīru veidiem, var ieguldīt akcijās, obligācijās vai fondos,” saka Kronberga, skaidrojot, ka pats nosaukums jau pasaka priekšā, ka būtībā tie ir ieguldījumu pārvaldnieka uzturēti fondi, kas tiek tirgoti biržā. Tas ir pretēji klasiskiem ieguldījumu fondiem, kuri, lai gan banka ir starpnieks, tiek pirkti tieši no pārvaldītāja. Savukārt ETF tiek pirkts un pārdots biržā. “Pērkot akcijas, jūs ieguldāt vienā uzņēmumā, bet, pērkot ETF, ar salīdzinoši mazu ieguldījumu jau iegūstat diversificētu ieguldījumu,” skaidro eksperte. Viņa stāsta, ka, izmantojot šos fondus, iespējams ieguldīt ne tikai konkrētā uzņēmumu izlasē, bet arī, piemēram, izejvielās. Individuālam ieguldītājam – “parastajam cilvēkam” – ieguldīt naftas produktos ir sarežģīti, bet ar ETF tas ir viegli izdarāms. Tāpat ir arī “interesantāki” produkti, kas, piemēram, var strādāt uz pretējo tendenci: ja naftas cena krīt, ETF vērtība kāpj. “Tie jau ir sarežģītāki instrumenti, tie nebūs piemēroti iesācējam,” norāda eksperte. Raidījuma vadītājs Konstantīns Kuzikovs kopš pavasara izmanto arī “SEB Roboinvestora” pakalpojumu, kas ļauj bankas klientiem ērti investēt bankas speciālistu pārvaldītajos un atlasītajos instrumentos, pamatā – dažādu pasaules reģionu ETF, un viņa portfelis arī labi ilustrē, kā strādā ETF.", "link": "https://www.delfi.lv/bizness/37293360/bankas_un_finanses/55891926/ka-individualam-investoram-ieguldit-nafta-perkot-birza-tirgotos-fondus"},
{"title": "Vairākos gadījumos nodokļa pārmaksu varēs saņemt bez gada ienākumu deklarācijas iesniegšanas", "category": "Finanses", "body": "Sākot no šī gada 30. augusta,  Valsts ieņēmumu dienests  ( VID ) elektroniskās deklarēšanas sistēmā (EDS) izsūtīs vēstules vairākiem tūkstošiem iedzīvotāju (EDS lietotājiem), kuriem saskaņā ar VID veiktajiem aprēķiniem varētu būt izveidojusies iedzīvotāju ienākuma nodokļa pārmaksa par 2022. gadu. Lai VID varētu pārskaitīt šo nodokļa pārmaksu, cilvēkiem līdz šī gada 30. septembrim EDS jānorāda savs bankas konts, uz kuru vēlas saņemt naudu. Iesniegums pieejams EDS sadaļā \"Sagatavot dokumentu no veidlapas\" – \"Iedzīvotāju ienākuma nodokļa dokumenti\" – \"Iesniegums automātiskai nodokļa atmaksas saņemšanai, neiesniedzot gada ienākumu deklarāciju\". Nodokļa pārmaksu par 2022. gadu VID pārskaitīs līdz 2023. gada 31. decembrim. Turpmāk tie iedzīvotāji, kuriem par iepriekšējo gadu būs izveidojusies iedzīvotāju ienākuma nodokļa pārmaksa, bet nebūs čeku par attaisnotajiem izdevumiem, nodokļa pārmaksu varēs saņemt, neiesniedzot gada ienākumu deklarāciju, ja līdz šī gada 30. septembrim aizpildīs EDS iesniegumu un norādīs tajā savu bankas kontu. Tie iedzīvotāji, kuri nav EDS lietotāji, bet kuriem arī varētu būt izveidojusies nodokļa pārmaksa, vēstules no VID saņems papīra formātā. Saņemt nodokļa atmaksu bez gada ienākumu deklarācijas iesniegšanas iedzīvotāji turpmāk varēs šādos gadījumos (jo par tiem VID rīcībā jau ir informācija): Savukārt, ja cilvēkam būs čeki par attaisnotajiem izdevumiem (medicīnu, zobārstniecību, izglītību, bērnu pulciņiem un ziedojumiem), tad arī turpmāk varēs iesniegt gada ienākumu deklarāciju un atgūt pārmaksāto nodokli par tiem. Laikā no 2023. gada 1. marta līdz 28. augustam VID ir iesniegtas 1 026 289 gada ienākumu deklarācijas, no kurām 840 004 deklarācijās cilvēkiem tika aprēķināta iedzīvotāju ienākuma nodokļa pārmaksa 295,86 milj. eiro apmērā. Uz šī gada 28. augustu no tiem ir atmaksāti jau 273,88 milj. eiro.", "link": "https://www.delfi.lv/bizness/37293360/bankas_un_finanses/55898280/vairakos-gadijumos-nodokla-parmaksu-vares-sanemt-bez-gada-ienakumu-deklaracijas-iesniegsanas"},
{"title": "Akciju cenas pasaules biržās mainās dažādos virzienos", "category": "Finanses", "body": "Akciju cenas Volstrītā kāpa pēc ziņām, ka ASV privātajā sektorā augustā radīti 177 000 jaunu darbavietu, tādējādi reģistrēts mazāks kāpums par prognozēto, savukārt ASV ekonomikas apmēra kāpums par 2,1% šogad otrajā ceturksnī bijis mazāks nekā iepriekš lēstais kāpums par 2,4%. Jaunākie ekonomikas dati padara ticamāku domu, ka ASV Federālā rezervju sistēma (FRS) septembrī iepauzētu procentlikmju paaugstināšanu, sacīja \"CMC Markets\" Lielbritānijas analītiķis Maikls Hjūsons. Investori arī gaida, kad šonedēļ tiks publiskots ASV personīgā patēriņa izdevumu (PCE) cenu indekss, kuru ASV centrālā banka izmanto kā inflācijas rādītāju. Eiropā Londonas biržas indekss pieauga, bet Frankfurtes un Parīzes biržu indeksi samazinājās. ASV biržu indekss \"Dow Jones Industrial Average\" trešdien pieauga par 0,1% līdz 34 890,24 punktiem, indekss \"Standard & Poor's 500\" kāpa par 0,4% līdz 4514,87 punktiem, savukārt indekss \" Nasdaq  Composite\" palielinājās par 0,5% līdz 14 019,31 punktam. Londonas biržas indekss FTSE 100 trešdien pieauga par 0,1% līdz 7473,67 punktiem, Frankfurtes biržas indekss  DAX  kritās par 0,2% līdz 15 891,93 punktiem, bet Parīzes biržas indekss CAC 40 samazinājās par 0,1% līdz 7364,40 punktiem. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 0,6% līdz 81,63 ASV dolāriem par barelu. \"Brent\" markas jēlnaftas cena Londonas biržā palielinājās par 0,4% līdz 85,86 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 2,3% līdz 35,99 eiro par megavatstundu. Eiro vērtība pret ASV dolāru trešdien pieauga no 1,0884 līdz 1,0925 dolāriem par eiro, britu mārciņas vērtība pret ASV dolāru kāpa no 1,2644 līdz 1,2719 dolāriem par mārciņu, bet ASV dolāra vērtība pret Japānas jenu palielinājās no 145,87 līdz 146,23 jenām par dolāru. Eiro vērtība pret britu mārciņu kritās no 86,05 līdz 85,87 pensiem par eiro.", "link": "https://www.delfi.lv/bizness/37293360/bankas_un_finanses/55899224/akciju-cenas-pasaules-birzas-mainas-dazados-virzienos"},
{"title": "No līdera līdz slimniekam. Vācijas ekonomikas nedienas", "category": "Finanses", "body": "Vācijas ekonomika, kas ir  Eiropas Savienības  (ES) dzinējspēks un ierindojas ceturtajā pozīcijā pēc iekšzemes kopprodukta pasaulē, kustas aizvien kuslāk.  Pēc Starptautiskā Valūtas fonda aprēķiniem,  Vācija  būs vienīgā  G7  valsts, kuras ekonomika šogad saruks. Dekāde, kuru iezvanīja globālā pandēmija, enerģētikas krīze un karš Eiropā, izrādījusies grūta teju visai pasaulei – turīgajos Rietumos krītas pirktspēja un iedzīvotāju uzkrājumi rūk inflācijas dēļ, kamēr nabadzīgākajās valstīs saasinās pārtikas un enerģijas pieejamības problēmas. Vienlaikus kopumā, lai arī pēcpandēmijas uzrāviens, ko daudzi gaidīja, nenotika, turīgākās pasaules valstis ir atkopušās un ekonomikas ir atgriezušās uz izaugsmes ceļa. Izņēmums, šķiet, ir Vācija.", "link": "https://www.delfi.lv/bizness/37293360/bankas_un_finanses/55895378/no-lidera-lidz-slimniekam-vacijas-ekonomikas-nedienas"},
{"title": "'Augstsprieguma tīkla' apgrozījums šogad pirmajā pusgadā sasniedzis 72,7 miljonus eiro", "category": "Finanses", "body": "Latvijas elektroenerģijas pārvades sistēmas operatora '' Augstsprieguma tīkls '' (AST) neto apgrozījums 2023. gada pirmajos sešos mēnešos bija 72,7 miljoni eiro, bet peļņa pirms nodokļiem sasniedza 0,3 miljonus eiro, ziņo uzņēmumā. Savukārt AST koncerna, kurā ietilpst dabasgāzes pārvades un uzglabāšanas sistēmas operators \"Conexus Baltic Grid\", neto apgrozījums bija 105,1 miljoni eiro, neto peļņa – 8,4 miljoni. Uzņēmuma pusgada pārskatā skaidrots: lai saglabātu Baltijā zemākos elektroenerģijas pārvades tarifus, papildus jau iepriekš veiktajiem izmaksu samazināšanas pasākumiem AST līdz 2025. gada beigām novirzīs uzkrātos pārslodzes ieņēmumus 62 miljonus eiro apmērā elektroenerģijas pārvades sistēmas pakalpojumu izmaksu segšanai. Tas, kā uzsver uzņēmumā, ļauj nodrošināt zemāku pārvades sistēmas tarifu nekā Igaunijā un Lietuvā. AST peļņu 2023. gada pirmajā pusgadā būtiski ietekmējusi elektroenerģijas cena pārvades zudumiem – tā pārskata periodā 2,9 reizes pārsniedza pārvades tarifu aprēķinā iekļauto cenu. Lai segtu izmaksu pieaugumu, tika novirzīti pārslodzes maksas ieņēmumi 12,5 miljonu apmērā. Vienlaikus AST turpina elektroenerģijas pārvades sistēmas modernizāciju un sagatavošanos sinhronam darbam ar kontinentālo Eiropu līdz 2025. gada sākumam, lai īstenotu Latvijas elektroapgādes sistēmas atvienošanu no Krievijas un Baltkrievijas kontrolētā tīkla, lielāko daļu īstenojot ar piesaistīto  Eiropas Savienības  līdzfinansējumu 300 miljonu apmērā. AST koncerna dabasgāzes pārvades segmenta ieņēmumi šogad pirmajā pusgadā bija 12,1 miljoni eiro, bet peļņa sasniedza 98 tūkstošus. Savukārt dabasgāzes uzglabāšanas segmenta ieņēmumi pārskata periodā bija 20,2 miljoni, bet peļņa 8 miljoni, lasāms pusgada pārskatā. Kopumā 2023. gada pirmajā pusgadā AST lietotājiem Latvijā pārvadīja elektroenerģiju 3138 GWh apjomā, kas ir par 5,4% mazāk nekā atbilstošajā periodā pērn. Savukārt kopējās pārvadītās dabasgāzes apjoms Latvijas iedzīvotāju vajadzībām sasniedza 14,7 TWh, kas ir par 14,3% mazāk nekā pērn. AS \"Augstsprieguma tīkls\" ir Latvijas elektroenerģijas pārvades sistēmas operators. Uzņēmums ir dibināts 2001. gadā. Tas ir valsts uzņēmums un 100% AST akciju pieder Klimata un enerģētikas ministrijai. Savukārt AST pieder dabasgāzes pārvades un uzglabāšanas sistēmas operatora AS \" Conexus Baltic Grid \" 68,46 % kapitāldaļu.", "link": "https://www.delfi.lv/bizness/37293360/bankas_un_finanses/55901734/augstsprieguma-tikla-apgrozijums-sogad-pirmaja-pusgada-sasniedzis-72-7-miljonus-eiro"},
{"title": "'Latvenergo' pirmajā pusgadā nopelnījis vairāk nekā pērn visā gadā", "category": "Finanses", "body": "\" Latvenergo \" ieņēmumi šogad pirmajā pusgadā bija 1,163 miljardi eiro, kas ir par 56% vairāk nekā pērn pirmajos sešos mēnešos, bet peļņa sasniedza 222,5 miljonus eiro. Uzņēmuma peļņa šī gada sešos mēnešos ir par 40 miljoniem eiro lielāka nekā tā bija visa 2022. gada laikā un par 57% lielāka nekā nekā 2022. gada pirmajā pusē. Kopumā aizvadītajos gados uzņēmuma ieņēmumi un peļņas rādītāji ir turpinājuši augt. \"Latvenergo\" koncerns 2022. gadā strādāja ar 1,842 miljardu eiro apgrozījumu, kas bija par 72,9% vairāk nekā 2021. gadā.  Uzņēmumā skaidro, ka 2023. gada pirmajā pusgadā \"Latvenergo\" koncerna finanšu rezultātus visbūtiskāk ietekmēja elektroenerģijas ražošanas pieaugums par 56% līdz 3519 gigavatstundām (GWh). Te jānorāda, ka tas ir pateicoties laika apstākļiem. Proti, Daugavas HES ir saražots par 44% vairāk elektroenerģijas nekā attiecīgajā periodā pērn jeb 2834 GWh. Tas veicināja Latvenergo pārdošanas apjoma pieaugumu kaimiņvalstīs, būtiski palielinot ārpus Latvijas gūtos ieņēmumus. Kopā koncerns pārdevis par 28% vairāk elektroenerģijas nekā pērn jeb 5026 GWh. \"Latvenergo\" 2023. gada pirmajā pusgadā izstrādāja 40% no visas Baltijā saražotās elektroenerģijas apjoma. \"Latvenergo\" koncernā ietilpst mātessabiedrība AS \"Latvenergo\" un meitassabiedrības \"Sadales tīkls\", \"Elektrum Eesti\", \"Elektrum Lietuva\", \"Enerģijas publiskais tirgotājs\", \"Liepājas enerģija\" un \"Latvijas vēja parki\". \"Latvenergo\" pieder Latvijas valstij.  Tālāk rakstā \"Delfi Bizness\" skaidro detalizētāk uzņēmuma finanšu rezultātus un kā to ietekmējuši uzņēmuma jaunie darbības virzieni.", "link": "https://www.delfi.lv/bizness/37293360/bankas_un_finanses/55899630/latvenergo-pirmaja-pusgada-nopelnijis-vairak-neka-pern-visa-gada"},
{"title": "Lidosta 'Rīga' pirmajā pusgadā nopelnījusi 2,2 miljonus eiro", "category": "Finanses", "body": "Apgrozījumu veidoja 20,47 miljonu eiro ieņēmumi no aviācijas pakalpojumiem un gandrīz 14 miljonu eiro ieņēmumi no neaviācijas pakalpojumiem. Lidosta  \"Rīga\" skaidro, ka uzņēmuma neto apgrozījuma pieaugumu pozitīvi ietekmēja pieaugušais apkalpoto pasažieru skaits, pateicoties daudzveidīgajam maršrutu tīklam, – tas ļāvis izlīdzināt sezonālās ceļotāju skaita svārstības. Apkalpoto pasažieru skaits pirmajā pusgadā sasniedza 3,05 miljonus, kas bija par 37 % vairāk kā pērn. Pirmajā pusgadā apkalpoti 29 tūkstoši lidojumu (pieaugums par 14 %). Pieprasījums pēc gaisa kravu pārvadājumiem, salīdzinot ar pērnā gada pirmo pusgadu, krities par 15%, un lidosta pārskata periodā apkalpojusi 9,4 tūkstošus tonnu aviācijas kravu. Uzņēmuma saimnieciskās darbības izmaksas 2023. gada pirmajā pusgadā bija 34,9 miljoni eiro, kas ir par ceturto daļu vairāk kā pērn. Izmaksu pieaugumu galvenokārt veido energoresursu cenu kāpums, pieaugošas materiālu un inventāra izmaksas un darbaspēka izmaksu pieaugums. Savukārt investīciju apjoms janvārī–jūnijā sasniedzis 4,7 miljonus eiro. “Apkalpoto lidojumu un pasažieru skaits turpina iezīmēt stabilizācijas un atkopšanās tendences, atjaunojas transfēra pasažieru plūsma, ko veicina jaunu galamērķu piedāvājums no Rīgas. Lai arī joprojām jūtam Krievijas uzsāktā kara un ar to saistīto globālo sankciju, kā arī inflācijas ietekmi uz lidostas sniegto pakalpojumu apjomu un mūsu saimnieciskās darbības rezultātiem, tomēr pirmā pusgada finanšu rezultāti ir ievērojami labāki par plānotajiem,” saka lidostas “Rīga” valdes priekšsēdētāja Laila Odiņa.", "link": "https://www.delfi.lv/bizness/37293360/bankas_un_finanses/55903062/lidosta-riga-pirmaja-pusgada-nopelnijusi-2-2-miljonus-eiro"},
{"title": "Akciju cenas pasaules biržās pārsvarā krītas", "category": "Finanses", "body": "Volstrītas indekss \" Nasdaq  Composite\" nedaudz pieauga, novēršot to, ka augusts kļūtu par šim indeksam sliktāko mēnesi šogad, savukārt indeksi \"Dow Jones Industrial Average\" un \"Standard & Poor's 500\" saruka. Eiropas biržās lielākoties bija kritums, tāpat arī Āzijas biržās, izņemot Tokijas biržas indeksu \"Nikkei 225\", kas pieauga, pateicoties lielākai investoru uzticībai ražotāju uzņēmumu akcijām pēc autobūvnieka \"Toyota\" labas peļņas. ASV Federālā rezervju sistēma (FRS) un  Eiropas Centrālā banka  (ECB) ir ieņēmušas nostāju, ka procentlikmju turpmāka paaugstināšana vai nepaaugstināšana būs atkarīga no ekonomikas datiem. Jauni dati par inflāciju tāpēc kļuvuši ļoti svarīgi pirms abu centrālo banku septembra sanāksmēm, kurās tiks spriests par monetāro politiku. ASV biržu indekss \"Dow Jones Industrial Average\" ceturtdien kritās par 0,5% līdz 34 721,91 punktam, indekss \"Standard & Poor's 500\" saruka par 0,2% līdz 4507,66 punktiem, savukārt indekss \"Nasdaq Composite\" palielinājās par 0,1% līdz 14 034,97 punktiem. Londonas biržas indekss FTSE 100 ceturtdien kritās par 0,5% līdz 7439,13 punktiem, Frankfurtes biržas indekss  DAX  pieauga par 0,4% līdz 15 947,08 punktiem, bet Parīzes biržas indekss CAC 40 samazinājās par 0,7% līdz 7316,70 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 2,5% līdz 83,63 ASV dolāriem par barelu. \"Brent\" markas jēlnaftas cena Londonas biržā palielinājās par 1,2% līdz 86,86 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien kritās par 11,0% līdz 35,03 eiro par megavatstundu. Eiro vērtība pret ASV dolāru ceturtdien kritās no 1,0925 līdz 1,0844 dolāriem par eiro, britu mārciņas vērtība pret ASV dolāru saruka no 1,2719 līdz 1,2669 dolāriem par mārciņu, bet ASV dolāra vērtība pret Japānas jenu samazinājās no 146,23 līdz 145,49 jenām par dolāru. Eiro vērtība pret britu mārciņu kritās no 85,87 līdz 85,56 pensiem par eiro.", "link": "https://www.delfi.lv/bizness/37293360/bankas_un_finanses/55903060/akciju-cenas-pasaules-birzas-parsvara-kritas"},
{"title": "Slimnieki un kritumi. Nedēļa finanšu pasaulē", "category": "Finanses", "body": "Finanšu pasaule ikdienas piedzīvo gan kāpumus, gan kritumus. Lai sniegtu lasītājiem ieskatu, kas notiek akciju tirgos, \"Delfi Bizness\" piedāvā nedēļas (29.08.-01.09.) notikumu apkopojumu. Vācijas ekonomika, kas ir  Eiropas Savienības  (ES) dzinējspēks un ierindojas ceturtajā pozīcijā pēc iekšzemes kopprodukta pasaulē, kustas aizvien kuslāk. Pēc Starptautiskā Valūtas fonda aprēķiniem, Vācija būs vienīgā  G7  valsts, kuras ekonomika šogad saruks. Problēmas, kas ietekmē ekonomisko lielvaru, saistītas gan ar darbaspēka trūkumu, gan Krievijas izraisīto karu, gan stūrgalvīgo enerģētikas politiku, gan lēno birokrātiju. Eksperti neparedz spožu nākotni, kamēr valsts neveiks būtiskas reformas. Rakstā uzzini par šo un par citiem notikumiem vairāk!", "link": "https://www.delfi.lv/bizness/37293360/bankas_un_finanses/55903708/slimnieki-un-kritumi-nedela-finansu-pasaule"},
{"title": "Akciju cenas mainās dažādos virzienos", "category": "Finanses", "body": "Volstrītas  indeksi pieauga, un indekss \"Dow Jones Industrial Average\" palielinājās 11.tirdzniecības sesiju pēc kārtas. Eiropas galvenie biržu indeksi maz mainījās. Madrides biržas indekss kritās par 0,4% pēc svētdien notikušajām Spānijas parlamenta vēlēšanām, kurās neviena no politiskajām nometnēm nav spējusi izcīnīt vairākumu. Āzijas galvenie biržu indeksi mainījās dažādos virzienos, pastāvot bažām par vāju Ķīnas ekonomikas stāvokli. Ķīnas līderi pirmdien atzina, ka valsts ekonomika saskaras ar \"jaunām grūtībām un izaicinājumiem\". ASV biržu indekss \"Dow Jones Industrial Average\" pirmdien palielinājās par 0,5% līdz 35 411,24 punktiem, indekss \"Standard & Poor's 500\" kāpa par 0,4% līdz 4554,64 punktiem, savukārt indekss \" Nasdaq  Composite\" pieauga par 0,2% līdz 14 058,87 punktiem. Londonas biržas indekss FTSE 100 pirmdien palielinājās par 0,2% līdz 7678,59 punktiem, Frankfurtes biržas indekss  DAX  pieauga par mazāk nekā 0,1% līdz 16 190,95 punktiem, bet Parīzes biržas indekss CAC 40 kritās par mazāk nekā 0,1% līdz 7427,31 punktam. Ņujorkas biržas elektroniskajā tirdzniecībā WTI markas jēlnaftas cena pirmdien pieauga par 2,2% līdz 78,74 ASV dolāriem par barelu. \"Brent\" markas jēlnaftas cena Londonas biržā kāpa par 2,1% līdz 82,74 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien pieauga par 8,50% līdz 30,56 eiro par megavatstundu. Eiro vērtība pret ASV dolāru pirmdien kritās no 1,1124 līdz 1,1067 dolāriem par eiro, britu mārciņas vērtība pret ASV dolāru saruka no 1,2854 līdz 1,2821 dolāram par mārciņu, bet ASV dolāra vērtība pret Japānas jenu kritās no 141,73 līdz 141,51 jenai par dolāru. Eiro vērtība pret britu mārciņu samazinājās no 86,58 līdz 86,29 pensiem par eiro.", "link": "https://www.delfi.lv/bizness/37293360/bankas_un_finanses/55780650/akciju-cenas-mainas-dazados-virzienos"},
{"title": "Sešas ķīniešu burbuļtēju kafejnīcas met acis uz Honkongas un ASV biržām", "category": "Finanses", "body": "Seši dažādi ķīniešu burbuļtēju kafejnīcu uzņēmumi plāno startēt  Honkongas  un ASV biržās, lai izvairītos no Ķīnas iekšzemes regulatoriem, kas šāda tipa biznesiem nelabprāt ļauj spert kāju vērtspapīru tirgos, raksta \"Bloomberg\". Vismaz seši uzņēmumi, kuri nodarbojas ar populārā dzēriena tirdzniecību, apsver sākotnējo publisko piedāvājumu (IPO) ārzemju tirgos, \"Bloomberg\" vēsta, atsaucoties uz avotiem. Uzņēmumu izmēri svārstās no \"Mixue Bingcheng\", Ķīnas lielākās burbuļu tējas ķēdes ar 28 tūkstošiem veikalu, līdz \"Zhejiang XSQ Tea\" mazākajā galā ar 1600 veikaliem. Medijs skaidro, ka Ķīnas regulatori šā gada sākumā izdeva vadlīnijas, kas iesaka atturēties no noteiktu veidu uzņēmumu iekļaušanas akciju tirgū. Starp tiem ir apmācību jaunuzņēmumi un alkohola tirgotāji. Saskaņā ar investīciju bankas \"Chanson & Co.\" pārstāvja Šena Menga teikto pārtikas un dzērienu ķēdes arī ir starp uzņēmumiem, kuriem liegts iekļauties Ķīnas galvenajās biržās, \"jo īpaši projektiem, kas sadedzina naudu, lai palielinātu apjomu\". \"Diemžēl gandrīz visi burbuļu tējas gatavotāji pieņem šo biznesa modeli,\" piebilda Mengs, skaidrojot, ka tie biznesa sākuma posmā ir mīnusos, tāpēc kļūst grūti izpildīt ķīniešu regulatoru IPO standartus akciju tirgum. Tā vietā, lai īstenotu IPO Ķīnā, baņķieri steidz piedāvāt burbuļu tējas uzņēmumus ārzemēs. Stāsts par to, kāpēc investēt, tiek saistīts ar cerībām, ka ķīnieši tērēs pandēmijā uzkrāto naudu. Tiesa gan šobrīd tas nav piepildījies un, kā raksta gan \"Bloomberg\", gan \"The Financial Times\", Āzijas lielākās valsts ekonomika atkopjas lēni. Piemēram, uzņēmums \"Nayuki Holdings\", kas arī piedāvāja burbuļtēju, startēja Honkongā pirms diviem gadiem, bet šobrīd tā akcijas ir zaudējušas 70% no cenas, kas tika prasīta sākotnējā piedāvājumā. \"Ķīnas pārtikas un dzērienu ķēdes parasti paļaujas uz ātru paplašināšanos, lai sasniegtu lielu tirgus daļu un iepazīstinātu investorus ar šo kā izejas stratēģiju pārdošanai,\" komentējis Gerijs Ng, \"Natixis\" vecākais ekonomists Honkongā. \"Tas arī nozīmē, ka šo uzņēmumu korporatīvā veselība var nebūt stabila, un ķēdes parasti ir ļoti viegli nomaināmas, ja ir jauni, labi konkurenti.\" Jāmin gan, ka neviens no uzņēmumiem pagaidām publiski par saviem plāniem nav runājis, un potenciāli tie vēl varētu mainīt savas domas.", "link": "https://www.delfi.lv/bizness/37293360/bankas_un_finanses/55778592/sesas-kiniesu-burbulteju-kafejnicas-met-acis-uz-honkongas-un-asv-birzam"},
{"title": "Lata monētas nesteidz mainīt pret eiro", "category": "Finanses", "body": "Lai arī pagājuši jau gandrīz 10 gadi, kopš Latvijā latu vietā sākām izmantot eiro, joprojām cilvēki atrod neapmainītas lata monētas un banknotes, ko apmaina pret eiro. Šogad Latvijas Bankā veikti 1200 naudas maiņas darījumi.  Jāatgādina, ka Latvija eirozonā iestājās 2014. gada 1. janvārī. Tas bija laiks, kad cilvēki latus pret eiro apmainījuši visvairāk. Lai arī latu pret eiro maiņas darījumu un apmainītās summas skaits samazinās, šogad latu maiņas darījumos summa jau sasniedz aptuveni 430 000 eiro. Uzrunājot iedzīvotājus Valmierā, daudzi norāda, ka pārsvarā lati vairs nav saglabājušies vai ir tikai retajam, kādam, iespējams, kaut kur vēl ir kāds santīms palicis, citi nejauši atrod vēl senākas naudas vienības.", "link": "https://www.delfi.lv/bizness/37293360/bankas_un_finanses/55782786/lata-monetas-nesteidz-mainit-pret-eiro"},
{"title": "Distopija. Noskenē aci un saņem kriptovalūtu", "category": "Finanses", "body": "Kriptovalūtu un mākslīgā intelekta telpā pazīstamais uzņēmējs Sems Altmans radījis jaunu digitālo monētu, kas šobrīd cilvēkiem tiek piešķirta apmaiņā pret viņu acu attēlu, ziņo  BBC . Projekts \"Worldcoin\", ko cilvēki raksturo kā distopisku, ir sācis darbu šonedēļ. BBC vēsta, ka tūkstošiem cilvēku visā pasaulē gaidījuši rindās, lai pirmajā dienā, kad projekts tika pilnībā palaists, ieskatītos sudrabotajā sfērā, kas patiesībā ir izsmalcināts acu skenēšanas rīks. OpenAI  izpilddirektors Altmans, kurš ir viens no \" ChatGPT  radītājiem, pauž cerību, ka projekts palīdzēs radīt datu bāzi, kas var atšķirt mākslīgu aci vai acs attēlu no īstas. \"\"Worldcoin\" varētu ievērojami palielināt ekonomiskās iespējas un radīt uzticamu risinājumu, lai atšķirtu cilvēkus no AI tiešsaistē, vienlaikus saglabājot privātumu,\" Altmans apgalvoja uzņēmuma vietnē publicētā vēstulē. \"Worldcoin\" arī akcentē, ka tā sistēma varētu pavērt ceļu \"AI finansētam\" universālajam pamata ienākumam. Tiesa gan nedz Altmans, nedz pati kompānija nav paskaidrojusi, kā to panāks. Kopš skeneru testēšanas sākuma pirms diviem gadiem, \"Worldcoin\" norāda, ka kriptovalūtu datubāzei ir pievienoti vairāk nekā divi miljoni cilvēku 33 dažādās valstīs. Saskaņā ar uzņēmuma datiem, lielākā daļa reģistrācijas ir notikušas Eiropā, Indijā un Āfrikas dienvidos. Neskatoties uz uzņēmuma amerikāņu izcelsmi, kripto monētas netiek piedāvātas ASV pilsoņiem, jo, kā jau iepriekš vēstīts, ASV regulatori ir sākuši strikti izvērtēt kriptovalūtu pasauli. Uzņēmums paziņojis, ka plāno izplatīt 1500 skenēšanas iekārtas pa visu pasauli. Par katru acs ierakstu cilvēks saņem 25 \"Worldcoin\", kuru vērtība šobrīd ir ap diviem ASV dolāriem par monētu. Kompānija apgalvo, ka konkrētos acu ierakstus neglabā un informāciju izmanto, lai sistēma varētu mācīties atpazīt reālas cilvēku acis, ko tad, kā jau minēts, varētu izmantot sejas atpazīšanas tehnoloģijās. Tās šobrīd plaši jau izmanto virkne sektoru, piemēram, finanšu jomā, veidojot jaunus klientu kontus.", "link": "https://www.delfi.lv/bizness/37293360/bankas_un_finanses/55783386/distopija-noskene-aci-un-sanem-kriptovalutu"},
{"title": "Bankas brīdina par jaunām nedienām kreditēšanā, Latvijas Banka nepiekrīt", "category": "Finanses", "body": "Latvijas Banka  pagājušajā nedēļā paziņoja, ka plāno ieviest papildu prasības bankām Latvijā attiecībā uz rezervju uzturēšanu. Tas tiek darīts, jo šobrīd Latvijas banku sektora finanšu rādītāji ir labi un šajos apstākļos esot tālredzīgi papildināt kredītiestāžu kapitāla rezerves. Bankas norāda, ka jaunā prasība negatīvi ietekmēs kreditēšanu, savukārt centrālā banka ir citās domās. Pārmaiņas skars tā saukto pozitīvo neitrālo pretciklisko kapitāla rezervi. Ar to tiek uzkrātas kapitāla rezerves, kuras bankām ir pieejamas finanšu krīžu periodos, kad ir zaudējumi.  Šobrīd Latvijā piemērotā pretcikliskā kapitāla rezerve ir 0%. Ņemot vērā Eiropas Savienības regulējumā noteikto, pakāpeniska jaunās pieejas īstenošana uzsākama šā gada decembrī, informē Latvijas Banka.", "link": "https://www.delfi.lv/bizness/37293360/bankas_un_finanses/55781166/bankas-bridina-par-jaunam-nedienam-kreditesana-latvijas-banka-nepiekrit"},
{"title": "Algai jābūt vismaz 700 eiro uz rokas. Cik pieejami mājokļu kredīti ir jauniešiem?", "category": "Finanses", "body": "Jauniešiem, kuri tikko uzsākuši patstāvīgu dzīvi, darba stāžs un stabilu ienākumu vēsture ir minimāla, taču arī viņi apsver domu par sava mājokļa iegādi. Tādēļ \"Delfi Bizness\" apjautāja četras Latvijas lielākās komercbankas, lai noskaidrotu, kādas prasības jāizpilda, lai izdotos ideju par savu pirmo mājokli arī realizēt.  Jaunieši vecumā līdz 25 gadiem mājokļu kredītus ņem maz –  ik ceturksni tikai aptuveni 200-250 cilvēku uzdrošinās spert šo soli, rāda Kredītinformācijas Biroja apkopotie dati. Arī summa, ko viņi aizņemas, ir mazāka nekā vidējā aizņēmuma summa visās vecuma grupas, taču pēdējo četru gadu laikā (kopš 2019. gada pirmā ceturkšņa) tā pieaugusi par 43%. Regulāri, stabili un pietiekami ienākumi ir viens no stūrakmeņiem, lai saņemtu kredītu jebkurā vecumā. Taču jauniešu gadījumā bankas skatās arī uz iegūto izglītību un nozari, kurā viņi strādā.", "link": "https://www.delfi.lv/bizness/37293360/bankas_un_finanses/55785700/algai-jabut-vismaz-700-eiro-uz-rokas-cik-pieejami-majoklu-krediti-ir-jauniesiem"},
{"title": "'JPMorgan' pareģo zelta cenu rekordu 2024. gadā", "category": "Finanses", "body": "Zelta vērtība ir pieaugusi par 15% pēdējo 12 mēnešu laikā. Maijā sākumā tas pietuvojās 2020. gadā sasniegtajam rekorda līmenim 2075,47 ASV dolāriem par unci. Banka prognozē vidējās cenas mērķi ap 2175 dolāriem par unci ceturtajā ceturksnī 2024. gadā. To lielā mērā ietekmē bažas, ka ASV sāks pieredzēt recesiju. 26. jūnijā zelta cena bija ap 1 972 dolāriem par unci. Bankas pārstāvji uzskata, ka dārgmetāls var kalpot kā portfeļu balansēšanas rīks, ja iestāsies recesija. Bankas analītiķis Gregs Šīrers skaidro, ka zelts un sudrabs ir \"ļoti vienaldzīgi\" pret to, vai ASV būs \"mīksta vai cieta nosēšanās\", lai gan izteiktāka recesija izraisītu dramatiskāku procentu likmju samazinājumu. Tas ir pretstatā akcijām un precēm, kur atdeve var ievērojami atšķirties atkarībā no ekonomiskā scenārija, sacīja Šīrers.", "link": "https://www.delfi.lv/bizness/37293360/bankas_un_finanses/55787582/jpmorgan-parego-zelta-cenu-rekordu-2024-gada"},
{"title": "Akciju cenas pārsvarā krītas, ASV dolāra vērtība samazinās", "category": "Finanses", "body": "FRS Atvērtā tirgus komiteja trešdien nolēma paaugstināt bāzes procentlikmi par ceturtdaļu procentpunkta līdz 5,25-5,5%. Tas ir augstākais bāzes procentlikmes līmenis ASV kopš 2001.gada. FRS vadītājs Džeroms Pauels preses konferencē paziņoja, ka turpmāka procentlikmju paaugstināšana būs atkarīga no ekonomikas datiem. \"Briefing.com\" analītiķis Patriks O'Hērs atzina, ka Pauela izteikumi atbilduši tirgus gaidām. Pēc FRS investoru uzmanība pievēršas Eiropas Centrālajai bankai (ECB), kas ceturtdien paziņos savu lēmumu par procentlikmēm, un piektdien to izdarīs arī Japānas Banka. Parīzes biržas indekss trešdien kritās vairāk nekā Londonas un Frankfurtes biržu indeksi. Šo kritumu veicināja luksusa preču grupas LVMH akcijas cenas samazināšanās par 5%. ASV biržu indekss \"Dow Jones Industrial Average\" trešdien palielinājās par 0,2% līdz 35 520,12 punktiem, indekss \"Standard & Poor's 500\" kritās par mazāk nekā 0,1% līdz 4566,75 punktiem, savukārt indekss \" Nasdaq  Composite\" samazinājās par 0,1% līdz 14 127,28 punktiem. Londonas biržas indekss FTSE 100 trešdien samazinājās par 0,2% līdz 7676,89 punktiem, Frankfurtes biržas indekss  DAX  saruka par 0,5% līdz 16 131,46 punktiem, bet Parīzes biržas indekss CAC 40 kritās par 1,4% līdz 7315,07 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 1,1% līdz 78,78 ASV dolāriem par barelu. \"Brent\" markas jēlnaftas cena Londonas biržā saruka par 0,9% līdz 82,92 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 10,33% līdz 29,28 eiro par megavatstundu. Eiro vērtība pret ASV dolāru trešdien pieauga no 1,1055 līdz 1,1089 dolāriem par eiro, britu mārciņas vērtība pret ASV dolāru kāpa no 1,2902 līdz 1,2943 dolāriem par mārciņu, bet ASV dolāra vērtība pret Japānas jenu kritās no 140,90 līdz 140,34 jenām par dolāru. Eiro vērtība pret britu mārciņu samazinājās no 85,69 līdz 85,65 pensiem par eiro.", "link": "https://www.delfi.lv/bizness/37293360/bankas_un_finanses/55788954/akciju-cenas-parsvara-kritas-asv-dolara-vertiba-samazinas"},
{"title": "Akciju cenas pieaug pirms centrālo banku lēmumiem", "category": "Finanses", "body": "Honkongas biržā akciju cenas pieauga par vairāk nekā 4% pēc Ķīnas Komunistiskās partijas Politbiroja signāliem, ka tas pastiprinās atbalstu ekonomikai. \"Šis entuziasms tomēr neizplatījās uz Eiropu un ASV, varbūt detaļu trūkuma dēļ par šiem stimulēšanas pasākumiem, bet arī tāpēc, ka [investoru] uzmanību novērsa [gaidāmās] centrālo banku sanāksmes tuvāko 48 stundu laikā,\" sacīja tirdzniecības platformas OANDA analītiķis Kreigs Erlams. Progress inflācijas jomā var nozīmēt to, ka ASV Federālā rezervju sistēma (FRS) un  Eiropas Centrālā banka  (ECB) paziņotu par savu pēdējo lēmumu paaugstināt procentlikmes. FRS paziņos par savu lēmumu trešdien, bet ECB - ceturtdien. ASV biržu indekss \"Dow Jones Industrial Average\" otrdien palielinājās par 0,1% līdz 35 438,07 punktiem, indekss \"Standard & Poor's 500\" kāpa par 0,3% līdz 4567,46 punktiem, savukārt indekss \" Nasdaq  Composite\" pieauga par 0,6% līdz 14 144,56 punktiem. Londonas biržas indekss FTSE 100 otrdien palielinājās par 0,2% līdz 7691,80 punktiem, Frankfurtes biržas indekss  DAX  pieauga par 0,1% līdz 16 211,59 punktiem, bet Parīzes biržas indekss CAC 40 kritās par 0,2% līdz 7415,45 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 1,1% līdz 79,63 ASV dolāriem par barelu. \"Brent\" markas jēlnaftas cena Londonas biržā kāpa par 1,1% līdz 83,64 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 6,84% līdz 32,65 eiro par megavatstundu. Eiro vērtība pret ASV dolāru otrdien kritās no 1,1064 līdz 1,1058 dolāriem par eiro, britu mārciņas vērtība pret ASV dolāru pieauga no 1,2829 līdz 1,2902 dolāriem par mārciņu, bet ASV dolāra vērtība pret Japānas jenu kritās no 141,48 līdz 140,95 jenām par dolāru. Eiro vērtība pret britu mārciņu samazinājās no 86,24 līdz 85,68 pensiem par eiro.", "link": "https://www.delfi.lv/bizness/37293360/bankas_un_finanses/55785550/akciju-cenas-pieaug-pirms-centralo-banku-lemumiem"},
{"title": "Nauda neaizplūst, bet pirmais pusgads nav bijis spīdošs. Saruna ar 'Estateguru'", "category": "Finanses", "body": "Latvijā darbojas virkne dažādu kopfinansējuma platformu (P2P), kuru darbības jomas, nosegtie segmenti un klientu loks var atšķirties, bet pamatā šie uzņēmumi strādā pēc principa – investori ar salīdzinoši mazām naudas summām finansē aizdevumus. Viena no šādām platformām, kas finansē nekustāmo īpašumu jomu, ir “Estateguru”. Uzņēmums dibināts 2013. gadā Igaunijā un nesen no Igaunijas uzraugiem saņēma licenci, kas ļauj darboties visās ES dalībvalstīs saskaņā ar Eiropas Kolektīvā finansējuma pakalpojumu sniedzēju uzņēmējdarbības regulu (ECSPR). Arī “ Delfi Bizness ” raidījumā “ Nākotnes kapitāls ” par platformu ir runāts vairākas reizes. Līdzfinansēt nekustamo īpašumu projektus “Estateguru” lielā mērā ir atkarīgi no nekustāmo īpašumu tirgus un, kā, jau iepriekš “Delfi Bizness” ir vēstīts, pēdējais gads nozarē nav bijis spīdošs, jo  gan sadārdzinājums būvmateriālos, gan pirktspējas krišanās ir radījusi problēmas . To atzīst arī Aleksands Mežapuķe. “Teikšu godīgi, tas pusgads nebija tik pozitīvs, kā es domāju, kāds tas būs,” saka Mežapuķe, atsaucoties uz raidījuma “Nākotnes kapitāls” pērnā gada noslēguma diskusiju, kurā P2P nozares pārstāvji sprieda par aizvadīto gadu un plānoja, kāds varētu izskatīties 2023. gads. Miera osta investoriem vai draudi maciņam? Kopfinansējuma platformas 2023. gadā “Mēs esam ļoti stipri atkarīgi no tā, kas notiek nekustāmo īpašumu jomā Latvijā un vispār Eiropā. Šī gada pirmie mēneši tirgū bija absolūti klusi,” saka Mežapuķe, piebilstot, ka aprīlī maijā sāka notikt vairāk darījumu un tādēļ nevarētu teikt, ka bija pilnīgs pagrimums, jo “pusgada laikā mūsu klienti ir pārdevuši vairāk nekā septiņdesmit nekustāmos īpašumus.”", "link": "https://www.delfi.lv/bizness/37293360/bankas_un_finanses/55782100/nauda-neaizplust-bet-pirmais-pusgads-nav-bijis-spidoss-saruna-ar-estateguru"},
{"title": "Arī Latvijā uzņēmumiem augstas inflācijas apstākļos klājies labāk nekā iedzīvotājiem", "category": "Finanses", "body": "Šogad globāli aizvien vairāk tiek diskutēts par uzņēmumu gūto peļņu laikā, kad strauji augušas cenas, un šī faktora ietekmi uz inflāciju.   Iepriekš pamatā uzskatīts, ka produktu un pakalpojumu cenas kāpj, kad pieaug uzņēmumu izmaksas. Taču fakts, ka inflācija neatkāpjas tik strauji, kā to iepriekš sagaidīja ekonomisti, un cenas nekrīt, neskatoties uz to, ka globālās piegādes ķēdes atdzīvojušās pēc pandēmijas radītajiem pārrāvumiem un ekonomika pielāgojusies jaunajai realitātei pēc Krievijas sāktā kara Ukrainā, liek domāt, ka pie vainas varētu būt uzņēmumu alkatība.  Vairāku starptautisko institūciju aprēķini liecina, ka uzņēmumu peļņa palielinājusies straujāk par citām izmaksām, kas nozīmē, ka kompānijas izmaksu kāpumu lielākoties uzlikušas uz patērētāju pleciem. To apstiprina arī dati par uzņēmumu brīvajiem līdzekļiem banku kontos, kas pēdējā laikā piedzīvojuši daudz straujāku pieaugumu nekā mājsaimniecību uzkrājumi. Šajā rakstā \"Delfi Bizness\" skaidro, vai šī tendence novērojama arī Latvijā.", "link": "https://www.delfi.lv/bizness/37293360/bankas_un_finanses/55754708/ari-latvija-uznemumiem-augstas-inflacijas-apstaklos-klajies-labak-neka-iedzivotajiem"},
{"title": "'Tallink' pirmajā pusgadā uzrāda peļņu", "category": "Finanses", "body": "Saskaņā ar ceturtdien publicēto otrā ceturkšņa pārskatu Nasdaq biržā koncerna kuģi ceturksnī kopumā pārvadājuši vairāk nekā 1,5 miljonus pasažieru, kas ir par 0,7% mazāk nekā šajā ceturksnī 2022. gadā. Tāpat šī gada otrajā ceturksnī uzņēmums pārvadājis par 22% mazāk kravas vienību, salīdzinot ar pagājušo gadu, kopā 85 359 vienības (2022. gada otrajā ceturksnī – 109 380 vienības). Neskatoties uz to, uzņēmuma rezultāti šā gada otrajā ceturksnī radīja tīro peļņu 33,4 miljonu eiro apmērā, kas ir ievērojams uzlabojums, ja salīdzina ar 2022. gada otro ceturksni, kad kompānijai bija zaudējumi 0,7 miljonu eiro apmērā. Neauditētā peļņa pirmajā 2023. gada pusgadā ir 28,0 miljoni eiro. Tas ir ievērojams uzlabojums, jo pērn zaudējumi pirmajā pusgadā bija 40,7 miljoni eiro. \"2023. pirmā pusgada rezultāti ir labi un apliecina dažu pēdējo gadu laikā pieņemto dažādu lēmumu pareizību. Čarterlīgumu pozitīvā ietekme uz mūsu peļņu ir nenoliedzama, jo īpaši laikā, kad dzīves dārdzība turpina radīt spiedienu uz cilvēku ceļojumu izvēli. Mūsu pašreizējā stratēģija darboties ar optimālāku kuģu skaitu galvenajās līnijās un atlikušo kuģu fraktēšana turpinās mums palīdzēt ceļā uz atveseļošanos,\" ekonomikas rezultātus komentēja \"Tallink Grupp\" valdes priekšsēdētāju Pāvo Nēgene citē \"Delfi.ee\". \"Atlikušajā gadā koncentrēsimies uz rentabilitātes saglabāšanu nākamajos divos 2023. gada ceturkšņos, vienlaikus turpinot samazināt krīzes periodos uzkrātos parādus, lai nākamgad atkal sasniegtu dividenžu izmaksu akcionāriem,\" norādīja Nēgene. Grupas neauditētie pārdošanas ieņēmumi 2023. gada pirmajā pusgadā, salīdzinot ar 2022. gada attiecīgo periodu, pieauga par 28,4%, sasniedzot 400,9 miljonus eiro (2022.gada pirmajā pusgadā – 312,2 miljoni eiro), liecina uzņēmuma publicētais pārskats. \"Tallink\" turpina parādu samazināšanu, un koncerna neto parāds ir samazinājies par 73,7 miljoniem eiro, salīdzinot ar 2022. gada 31. decembri. Grupas atlikušais parāds ir 664,9 miljoni eiro. \"Tallink\" akcijas tiek tirgotas Baltijas biržā un ceturtdien pulksten 14:00 to cena bija 0,662 eiro par akciju. Kopš gada sākuma uzņēmuma akciju vērtība ir pieaugusi par teju 25%.", "link": "https://www.delfi.lv/bizness/37293360/bankas_un_finanses/55790852/tallink-pirmaja-pusgada-uzrada-pelnu"},
{"title": "'Facebook' īpašniekiem ievērojams peļņas pieaugums", "category": "Finanses", "body": "\" Facebook \" izveidotājs  Marks Zakerbergs , prezentējot kompānijas ceturkšņa rādītājus, apgalvojis, ka jauno tehnoloģiju izmantošana, lai personalizētu \"Facebook\" un citu platformu ieteikumus lietotājiem, \"jau atmaksājas\". Lai gan pērnais gads un šī gada sākums sociālo mediju milzim \" Meta \" bija visai slikts, kā raksta \"The Financial Times\", kompānija, attīstot mākslīgā intelekta (MI) risinājumus, ir spējusi uzrādīt labus apgrozījuma rezultātus. Kompānijas ieņēmumi 2023. gada 2. ceturksnī bija 32 miljardi ASV dolāru, kas ir pieaugums par 11% pret pērno gadu. Tas, kā raksta \"The Financial Times\", ir zīme, ka digitālās reklāmas lejupslīde, kas pēdējos 18 mēnešus ir ietekmējusi \"Meta\" izaugsmi, sāk mazināties. Uzņēmums ziņoja par 7,79 miljardu ASV dolāru peļņu aizvadītajā ceturksnī, kas ir par 16% vairāk nekā nekā 2022. gada otrajā ceturksnī. \"Meta\" akciju vērtība pieauga pēc tam, kad tā izziņoja ieņēmumu pieaugumu. Rezultāti tika paziņoti, kad ASV biržas jau bija slēgtas, bet tirdzniecības, kas notiek pirms biržu atvēršanas, dati rāda, ka uzņēmuma akciju vērtība pieaugusi par 7-8%. Kopumā gada laikā uzņēmuma akciju vērtība augusi par vairāk nekā 138%. Pēdējos gados \"Meta\" pieredzēja stagnācijas periodu, kas nāca līdz ar makroekonomiskajām problēmām un investoru bažām par Zakerberga izsapņoto virtuālo realitāti \"Metaversu\", kas šķietami nedz lietotājus, nedz tehnoloģiju izstrādātājus nav aizrāvusi. Zakerbergs pēdējos mēnešos ir veicies ievērojamu restrukturizāciju kompānijā, ieskaitot vadības struktūras samazināšanu. Kopā atlaisti apmēram 20 tūkstoši cilvēku. \"Ir ļoti labi redzēt, kā sāk atmaksāties lēmumi un investīcijas, ko mēs veicām,\" viņš sacīja uzmundrinošā zvanā investoriem un analītiķiem. Viņš sacīja, ka investīcijas mākslīgajā intelektā, lai uzlabotu lietotāju plūsmas personalizāciju un ieteikumu sistēmas, \"skaidri atmaksājas\". \"Meta\" tagad izstrādā MI risinājumus, ko pārdot citiem uzņēmumiem. Tāpat tie uzlabos reklāmu efektivitāti.", "link": "https://www.delfi.lv/bizness/37293360/bankas_un_finanses/55790102/facebook-ipasniekiem-ieverojams-pelnas-pieaugums"},
{"title": "AS 'Vairo' saņem licenci valsts fondēto pensiju shēmas līdzekļu pārvaldīšanai", "category": "Finanses", "body": "Latvijas Banka  reģistrējusi AS \"Vairo\" valsts fondēto pensiju shēmas līdzekļu pārvaldītāju reģistrā. \"Delfi Bizness\" jau vēstīja, ka Latvijas vietējo uzņēmēju un finansistu šī gada aprīlī dibinātais uzņēmums AS \"Mans uzkrājums\" ir palielinājis kapitālu līdz 925 000 eiro, kā arī mainījis nosaukumu uz AS \"Vairo\". Uzņēmumā iesaistījušies tādi Latvijā atpazīstami cilvēki kā Lote Tisenkopfa-Iltnere un Uldis Iltners, Kārlis Dambergs, Reinis Rubenis, Iļja Arefjevs (fotogrāfijā),  Māris Mančinskis  un citi. Valsts fondēto pensiju likums noteic, ka fondēto pensiju shēmas līdzekļus drīkst pārvaldīt Latvijā reģistrēta ieguldījumu pārvaldes sabiedrība vai Eiropas Savienības vai Eiropas Ekonomikas zonas valstī reģistrētas ieguldījumu pārvaldes sabiedrības filiāle Latvijā, kas ir tiesīga sniegt ieguldījumu pārvaldes pakalpojumus. Valsts fondēto pensiju shēmas līdzekļu pārvaldītājs drīkst sākt fondēto pensiju shēmas līdzekļu pārvaldīšanu tikai pēc reģistrācijas fondēto pensiju shēmas līdzekļu pārvaldītāju reģistrā, kuru uztur un aktualizē Latvijas Banka. Līdz ar AS \"Vairo\" reģistrāciju valsts fondēto pensiju shēmas līdzekļu pārvaldītāju reģistrā ir septiņi pārvaldītāji.", "link": "https://www.delfi.lv/bizness/37293360/bankas_un_finanses/55790372/as-vairo-sanem-licenci-valsts-fondeto-pensiju-shemas-lidzeklu-parvaldisanai"},
{"title": "ECB atkal palielina procentlikmes", "category": "Finanses", "body": "Eiropas Centrālās banka  (ECB) ceturtdien nolēma paaugstināt galvenās procentlikmes. ECB padomes sēdē Frankfurtē tika nolemts palielināt galveno refinansēšanas operāciju likmi līdz 4,25%, noguldījumu iespējas uz nakti likmi līdz 3,75% un aizdevumu iespējas uz nakti likmi līdz 4,5%. Visas trīs likmes paaugstinātas par 0,25 procentpunktiem. Jaunās likmes stāsies spēkā 2. augustā. Procentlikmes ECB padome palielinājusi devīto sanāksmi pēc kārtas. Pēc sanāksmes publiskotajā paziņojumā padome norāda, ka \"šodien veiktā procentlikmju paaugstināšana atspoguļo padomes novērtējumu par inflācijas perspektīvu, pamatinflācijas dinamiku un monetārās politikas transmisijas spēku\". \"Kopš iepriekšējās sanāksmes vērojamās norises apstiprina gaidas, ka inflācijas kritums gada atlikušajos mēnešos turpināsies, bet tā ilgāku laiku turpinās pārsniegt mērķrādītāju,\" konstatē padome. \"Lai gan vērojamas dažu rādītāju mazināšanās pazīmes, pamatinflācija kopumā saglabājas augsta. Turpinās agrāko procentlikmju paaugstinājumu spēcīga transmisija. Finansēšanas nosacījumi atkal kļuvuši stingrāki un arvien vairāk mazina pieprasījumu, kas ir svarīgs faktors, lai panāktu inflācijas atgriešanos mērķa līmenī,\" skaidrots paziņojumā. \"Padomes turpmākie lēmumi nodrošinās, ka galvenās ECB procentlikmes tiks noteiktas pietiekami ierobežojošā līmenī tik ilgi, kamēr tas būs nepieciešams, lai panāktu inflācijas savlaicīgu atgriešanos 2% vidējā termiņa mērķa līmenī,\" rezumē padome.", "link": "https://www.delfi.lv/bizness/37293360/bankas_un_finanses/55791442/ecb-atkal-palielina-procentlikmes"},
{"title": "Akciju cenas pieaug Eiropas biržās", "category": "Finanses", "body": "Eiropas Centrālā banka (ECB) ceturtdien paaugstināja galvenās procentlikmes par 0,25 procentpunktiem, kas jau bija gaidāms. ECB padome palielināja procentlikmes devīto sanāksmi pēc kārtas. ECB prezidente Kristīne Lagarda preses konferencē pēc padomes sēdes norādīja, ka turpmākie lēmumi par likmju paaugstināšanu vai nepaaugstināšanu būs atkarīgi no ekonomikas datiem. Frankfurtes biržas indekss pieauga līdz jaunam rekordlīmenim, un palielinājās arī Parīzes un Londonas biržu indeksi. \"Mēs esam redzējuši spēcīgu [tirdzniecības] sesiju (..) jo investori aizvien vairāk pieņem uzskatu, ka centrālās bankas varētu izbeigt tālāku procentlikmju paaugstināšanu,\" sacīja \"CMC Markets\" analītiķis Maikls Hjūsons. Piektdien lēmumu par savu monetāro politiku pieņems arī Japānas Banka. ASV biržu indekss \"Dow Jones Industrial Average\" ceturtdien kritās par 0,7% līdz 35 282,72 punktiem, indekss \"Standard & Poor's 500\" saruka par 0,6% līdz 4537,41 punktam, savukārt indekss \"Nasdaq Composite\" samazinājās par 0,6% līdz 14 050,11 punktiem. Londonas biržas indekss FTSE 100 ceturtdien palielinājās par 0,2% līdz 7692,76 punktiem, Frankfurtes biržas indekss DAX pieauga par 1,7% līdz 16 406,03 punktiem, bet Parīzes biržas indekss CAC 40 kāpa par 2,1% līdz 7465,24 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 1,7% līdz 80,09 ASV dolāriem par barelu. \"Brent\" markas jēlnaftas cena Londonas biržā kāpa par 1,6% līdz 84,24 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien kritās par 2,87% līdz 28,43 eiro par megavatstundu. Eiro vērtība pret ASV dolāru ceturtdien kritās no 1,1089 līdz 1,0978 dolāriem par eiro, britu mārciņas vērtība pret ASV dolāru saruka no 1,2943 līdz 1,2794 dolāriem par mārciņu, bet ASV dolāra vērtība pret Japānas jenu samazinājās no 140,34 līdz 139,44 jenām par dolāru. Eiro vērtība pret britu mārciņu pieauga no 85,65 līdz 85,78 pensiem par eiro.", "link": "https://www.delfi.lv/bizness/37293360/bankas_un_finanses/55792576/akciju-cenas-pieaug-eiropas-birzas"},
{"title": "Eiropas bankas gatavojas aizdevumu saistību neizpildes vilnim", "category": "Finanses", "body": "Lielbritānijā bāzētā banka \"Barclays\" šā gada pirmajā pusgadā rezervējusi 896 miljonus sterliņu mārciņu, lai segtu iespējamo aizņēmēju saistību neizpildi, kas ir aptuveni divreiz vairāk nekā tajā pašā periodā pērn. \" Deutsche Bank \" uzkrājumi aizdevumu zaudējumiem otrajā ceturksnī pieauguši par 72% līdz 401 miljonam eiro, trešdien paziņoja Vācijas lielākais aizdevējs. Banka arī norādījusi uz \"nenoteikto makroekonomisko vidi\". Arī Spānijas \"Santander\" trešdien paziņoja, ka tā pirmajā pusgadā salīdzinājumā ar 2022. gada pirmo pusgadu par 21% palielinājusi uzkrājumus aizdevumu zaudējumiem. Patēriņa cenu inflācija Eiropā, lai gan samazinās, joprojām ir augsta, ietekmējot mājsaimniecību finanses. Tikmēr  Eiropas Centrālās bankas  un Anglijas Bankas veiktā procentu likmju paaugstināšana kavē ekonomisko aktivitāti. \"Capital Economics\" analītiķis Jonass Goltermans \"CNN\" sacījis, ka viņu visvairāk uztrauc iespējamie zaudējumi no banku aizdevumiem komerciālā nekustamā īpašuma sektoram. \"Delfi Bizness\" jau vēstīja, ka Eiropas Centrālā banka ceturtdien nolēma paaugstināt galvenās procentlikmes.  Plašāk lasāms šeit . \"Tuvākā laika eiro zonas ekonomiskās perspektīvas ir pasliktinājušās, galvenokārt vājāka iekšzemes pieprasījuma dēļ,\" sacīja ECB prezidente  Kristīne Lagarda .", "link": "https://www.delfi.lv/bizness/37293360/bankas_un_finanses/55794300/eiropas-bankas-gatavojas-aizdevumu-saistibu-neizpildes-vilnim"},
{"title": "Latvijas finanšu iestādes pirmajā pusgadā nopelnījušas vairāk nekā visa pagājušā gada laikā", "category": "Finanses", "body": "Latvijas monetārās finanšu iestādes (MFI), galvenokārt bankas, šogad pirmajos sešos mēnešos strādāja ar 335,9 miljonu eiro peļņu, kas ir 2,6 reizes vairāk nekā 2022. gada attiecīgajā periodā, liecina  Latvijas Bankas  publiskotā informācija. Tostarp jūnijā monetārās finanšu iestādes strādājušas ar peļņu 66,3 miljonu eiro apmērā. Monetāro finanšu iestāžu aktīvu kopsumma 2023. gada 30. jūnijā bija 25,687 miljardi eiro, kas ir par 1,6% jeb 409,5 miljoniem eiro vairāk nekā 2022. gada jūnija beigās, kad monetāro finanšu iestāžu aktīvi bija 25,277 miljardi eiro. Šogad jūnija beigās Latvijas monetāro finanšu iestāžu rezidentiem izsniegto kredītu atlikums bija 13,387 miljardi eiro, kas ir par 4,6% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,305 miljardus eiro, kas ir par 4,8% vairāk nekā pirms gada, bet ārvalstu valūtā izsniegto kredītu atlikums bija 82,6 miljoni eiro, kas ir par 19,9% mazāk. No rezidentiem piesaistīto noguldījumu atlikums jūnija beigās bija 17,735 miljardi eiro, kas ir par 4,6% vairāk nekā pirms gada. Tostarp noguldījumi eiro bija 16,502 miljardi eiro, bet ārvalstu valūtās - 1,233 miljardi eiro. Eiro piesaistīto noguldījumu apmērs salīdzinājumā ar 2022.gada jūnija beigām ir palielinājies par 5,4%, bet ārvalstu valūtā piesaistīto noguldījumu apmērs ir sarucis par 4,7%. Savukārt Latvijas monetāro finanšu iestāžu kapitāls un rezerves jūnija beigās bija 3,369 miljardi eiro, kas ir par 10,3% vairāk nekā 2022.gada jūnija beigās. 2022. gada pirmajos sešos mēnešos monetārās finanšu iestādes strādāja ar peļņu 127,5 miljonu eiro apmērā, bet 2022. gadā kopumā monetāro finanšu iestāžu peļņa bija 326,3 miljoni eiro, kas ir par 26,5% vairāk nekā 2021. gadā. Monetārās finanšu iestādes ir kredītiestādes un finanšu sabiedrības, kas pieņem noguldījumus no klientiem, kuri nav monetārās finanšu iestādes, kā arī uz sava rēķina piešķir kredītus un iegulda vērtspapīros.", "link": "https://www.delfi.lv/bizness/37293360/bankas_un_finanses/55792790/latvijas-finansu-iestades-pirmaja-pusgada-nopelnijusas-vairak-neka-visa-pagajusa-gada-laika"},
{"title": "Amatieri iegulda amerikāņu plastmasas kastīšu kompānijā; vērtības pieaugums 350%", "category": "Finanses", "body": "77 gadus vecais uzņēmums, kas specializējas pārtikas iepakojuma jomā, jau aprīlī brīdināja, ka tas var bankrotēt, ja vien ātri neiegūs jaunu finansējumu, bet līdz šim tas nav izdevies, vēsta  BBC . \"Ir zināms optimisms, ka, iespējams, notiek pavērsiens un ir atrasts investors, kas palīdzētu uzņēmumam,\" sarunā ar BBC pieļāva konsultāciju uzņēmuma \"GlobalData\" mazumtirdzniecības rīkotājdirektors Nīls Saunderss, piebilstot, ka tam gan nav pierādījumu un optimisma pamatā patlaban ir cerība, nevis pārliecība. Tādēļ tirgus vērotājiem ir aizdomas, ka akciju kāpuma pamatā ir amatieru investoru spekulācijas. Uzņēmuma akciju vērtība līdz 28. jūlija 14:00 bija pieaugusi par 350%. Ja nedēļas sākumā viena akcija maksāja 0,89 ASV dolārus, tad ceturtdien, noslēdzot tirdzniecību, cena bija pie 3 dolāriem. \"Delfi Bizness\" jau iepriekš ir stāstījis par \"meme-stock\" (joku akciju) investoriem, kas, izvēloties kompānijas, kuras cieš zaudējumus un kuru akcijas ir lētas, cenšas apspēlēt finanšu tirgus, paceļot to vērtību. Lielākais veiksmes stāsts šiem investoriem bija pirms pāris gadiem ar uz bankrota robežas esošo videospēļu mazumtirgotāju \"Gamestop\". Kopš \"Gamestop\" šie investori mēģinājuši nopelnīt ar vairākiem citiem uzņēmumiem, bet to nav izdevies atkārtot, lai gan mediji vēsta, ka daļai izdevies dubultot ieguldījumus, pērkot kinoteātru ķēdes \"AMC\" akcijas. Jāmin gan, ka, neskatoties uz pēdējo dienu lēcienu, \"Tupperware\" akciju cena kopš šī gada sākuma joprojām ir samazinājusies par gandrīz 30%.", "link": "https://www.delfi.lv/bizness/37293360/bankas_un_finanses/55794620/amatieri-iegulda-amerikanu-plastmasas-kastisu-kompanija-vertibas-pieaugums-350"},
{"title": "'Nākotnes kapitāls': Portfeļa izmaiņas uz 2023. gada trīsdesmito nedēļu", "category": "Finanses", "body": "Visu ETF, kā arī \" SEB  Active 80F\" fonda ienesīgums palielinājās salīdzinājuma ar aizpagājušo nedēļu. Īpaši patīkami redzēt, ka portfelī parādījies pirmais ETF, kura ienesīgums ir lielāks par 11%. Tas ir ASV akciju ETF, kas kopē \"S&P 500\" indeksu. Par to, kas notika finanšu tirgos, Jūs varat izlasīt Raivja Vilūna tirgus apskatā:  Distopiskas kriptovalūtas un nekustamā īpašuma ieguldījumu buksēšana. Nedēļa finanšu pasaulē. Kopīga situācija ar Kuzikova portfeļa akcijām ir šāda: Iepriekšēja nedēļā desmit akcijas no piecpadsmit uzrādīja vērtības pieaugumu, bet tikai piecu akciju vērtība nokrita. Lielākie vērtību zaudētāji iepriekšējā nedēļā bija SHEL (-0,18%) un NEE (-0,21%). Interesanti ka tieši SHEL aizpagājušajā nedēļa parādīja lielāko izaugsmi, bet GOOGL lielāko kritumu. Pagājušajā nedēļā lielāka izaugsme bija PG (+0,2%) un GOOGL (+0,65%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Iepriekšējā nedēļā visu summu ieguldīju \"Mosaic\" akcijas, kas kopā ar \" Disney \" ir lielākie zaudētāji manā portfelī. \"Interactive brokers\" eksperti prognozē \"Mosaic\" akciju cenas pieaugumu, bet \"Disney\" akciju kritumu. Nolēmu visu naudu ieguldīt \"Mosaic\" akcijās, tāda veidā samazināju vidējo akcijas iegādes cenu. Arī zaudējumi no 65 eiro nokritās uz 45 eiro. Šonedēļ visi ieguldījumi ies krājobligācijās. Ieguldīju naudu \" SAF Tehnika \", kas ir lielākais zaudētājs manā portfelī, lai izlīdzinātu vidējo pirkuma cenu. Tāpat ieguldīju nelielu summu Ethereum, jo eksperti prognozē, ka tuvākā gada laikā kritptovalūtu vērtība kāps. Nākamajās nedēļās pievērsīšos P2P sektoram.", "link": "https://www.delfi.lv/bizness/37293360/bankas_un_finanses/55799014/nakotnes-kapitals-portfela-izmainas-uz-2023-gada-trisdesmito-nedelu"},
{"title": "Informācija par kredīta termiņa pagarināšanu saglabājas kredītinformācijas reģistros", "category": "Finanses", "body": "Sarežģītā ekonomiskā situācija, kuru izraisījusi augstā inflācija un straujais  Euribor  likmes kāpums, ietekmē iedzīvotāju izmaksas, un kredīta maksājumi var kļūt par būtisku daļu no mājsaimniecības izdevumiem. Tā kā šāda situācija ar paaugstinātām procentu likmēm var saglabāties vēl ilgāku laiku, iedzīvotājiem ir svarīgi būt informētiem par potenciālajiem ilgtermiņa risinājumiem gadījumos, kad ir grūtības veikt kredītmaksājumus, piemēram, pagarinot aizdevuma termiņu, norāda \" Luminor \" bankā. Tiesa gan lēmums veikt aizdevuma termiņa pagarinājumu, tāpat kā lēmums aizņemties, ir rūpīgi jāizsver, jo tuvākajos gados kredītinformācijas reģistros saglabāsies informācija, ka klientam ir bijušas grūtības ar maksājumu veikšanu, kas var ietekmēt iespējas aizņemties jaunas kredītsaistības tuvākajā nākotnē, uzsver kredītiestādes mājokļu kreditēšanas vadītājs Kaspars Sausais. \"Saskaroties ar maksājumu grūtībām, nevajag ļauties panikai, jo tas tikai apgrūtinās situācijas kontroli. Šajā gadījumā kredītiestāde ir jāuztver kā sadarbības partneris un iespējami ātri jālūdz padoms, kā situāciju atrisināt, kamēr problēma nav samilzusi, kas nereti var apgrūtināt tās risināšanu. Konsultācija bankā būs bez maksas un neradīs nekādas sankcijas vai sekas,\" iesaka Sausais. Kā norāda bankas eksperts, risinājumi, kā izkļūt no sarežģītās situācijas, var būt dažādi, tāpēc kredītspeciālists, izvērtējot individuālo situāciju, varēs ieteikt piemērotāko konkrētā situācijā. Šobrīd visbiežāk klientiem piemērotākais risinājums var būt aizdevuma termiņa pagarināšana, pārdalot atlikušo summu uz ilgāku atmaksas periodu, ja vien kopējais aizdevuma termiņš nepārsniedz 30 gadus. Šis risinājums ir piemērots gadījumos, ja nepietiekami finanšu līdzekļi varētu būt ilgāku laika periodu. Neskatoties uz to, ka par līguma termiņa pārrēķināšanu un pagarināšanu kredītiestādes parasti piemēro komisijas maksu, kas ir 100 eiro, tomēr tas ļauj piemērot maksājumu esošajai finanšu situācijai. Tāpat jārēķinās, ka izmaiņu izvērtēšanas procesā banka var pieprasīt papildu dokumentus un izmaiņu veikšana var aizņemt noteiktu laiku. Piemēram, ja klienta esošais kredīta atlikums ir 40 000 eiro un atlicis veikt maksājumus vēl 12 gadus, tad ikmēneša maksājums var veidot aptuveni 400 eiro, savukārt, pagarinot kredīta apmaksas termiņu līdz 20 gadiem, ikmēneša maksājumu iespējams samazināt līdz aptuveni 300 eiro. Bet katra klienta situācija ir individuāla, un ietekme uz ikmēneša maksājumu atšķirsies. Bankas pieredzē līdz šim populārs risinājums ir bijis pamatsummas atlikšana uz noteiktu laika periodu, piemēram, uz sešiem mēnešiem. Tomēr situācijā, kad finansiālie sarežģījumi veidojas no makroekonomiskajiem apstākļiem un nav prognozējamas krasas izmaiņas tuvākajā periodā, šāds risinājums var nebūt piemērots. Kā papildu risinājums, ko iesaka banka, ir savu ikdienas izdevumu un finansiālo prioritāšu pārskatīšana. Lielākie tēriņi parasti ir saistīti ar maksājumiem par mājokli un pārtiku. Ir maksājumi, no kuriem nevar izvairīties, taču parasti ir arī tādi, kas ir primāri. Tāpat ir vērts izvērtēt iepirkšanās paradumus, biežāk iegādājoties preces pēc iepriekš izveidota saraksta, izvairoties no spontāniem pirkumiem. Tas, iespējams, nesniegs milzīgu izdevumu samazinājumu, tomēr pat neliels ietaupījums ir būtisks un paātrinās ceļu līdz finansiālās stabilitātes atgūšanai. Patlaban bankas novērojumi gan liecina, ka klienti tiek galā ar ikmēneša kredītmaksājumu veikšanu un nav novērota palielināta interese pēc risinājumiem maksāšanas grūtību dēļ.", "link": "https://www.delfi.lv/bizness/37293360/bankas_un_finanses/55799932/informacija-par-kredita-termina-pagarinasanu-saglabajas-kreditinformacijas-registros"},
{"title": "Tehnoloģiju sektors atgūst zaudēto; izskan bažas par iespējamās recesijas ietekmi", "category": "Finanses", "body": "Tehnoloģiju sektors šā gada otrajā gada ceturksnī uzrādīja investoriem tīkamus rezultātus, tomēr straujā izaugsme, ko pirmajā ceturksnī izraisīja entuziasms par mākslīgā intelekta (MI) rīkiem, noplakusi.  Aizvadītajā nedēļā daudzi tehnoloģiju nozares spēlētāji paziņoja savus finanšu rezultātus un, lai gan, salīdzinot ar pērno gadu, biznesa rādītāji bija izteikti pozitīvi, akciju cenās tas īpaši neatspoguļojās. Tas tādēļ, ka investoru vidū valda piesardzība un bažas par to, kāds varētu izskatīties rudens, Ķīnas ekonomikai buksējot, Eiropā iestājoties apkures sezonai un ASV potenciāli nonākot procentu likmju kāpuma veicinātā recesijā. Turklāt daļa analītiķu brīdina, ka tehnoloģiju sektorā izveidojies finanšu burbulis. Īpaši to min grafisko karšu ražotāja \"Nvidia\" kontekstā, jo uzņēmuma akciju vērtība kopš gada sākuma līdz 28. jūlijam pieaugusi par vairāk nekā 220%.", "link": "https://www.delfi.lv/bizness/37293360/bankas_un_finanses/55794542/tehnologiju-sektors-atgust-zaudeto-izskan-bazas-par-iespejamas-recesijas-ietekmi"},
{"title": "Kuram visvairāk? Reģistrēti vairāk nekā 3,6 tūkstoši VID lēmumu par uzņēmumu pārkāpumiem", "category": "Finanses", "body": "Divu gadu laikā Valsts ieņēmumu dienesta ( VID ) lēmumi par dažādiem pārkāpumiem reģistrēti 2181 uzņēmumam, liecina \" Lursoft \" apkopotie dati. VID lēmumi ir papildu informācijas avots, lai izvērtētu savus esošos un potenciālos klientus, to apzinīgumu pienākumu izpildē pret valsti un to, lai uzņēmums nepieciešamības gadījumā varētu savlaicīgi reaģēt un izvērtēt turpmākos sadarbības nosacījumus. VID lēmumu publiskošanas mērķis ir nodrošināt sabiedrības tiesības uz informāciju par būtiskākajiem uzņēmumu nodokļu un muitas jomas pārkāpumiem, kā arī veicināt godīgu konkurenci un labprātīgu nodokļu saistību izpildi. Jau no 2021. gada septembra VID publisko informāciju par piecu veidu lēmumiem attiecībā uz uzņēmumiem (juridiskām personām): \"Lursoft\" pēta, cik daudziem uzņēmumiem šobrīd ir reģistrēti VID lēmumi, analizējot datus gan par uzņēmumu līdzšinējo darbību, gan arī VID lēmumu statusu un pārkāpumu būtību. Pētījuma dati atklāj, ka 2 gadu laikā VID lēmumi reģistrēti 2181 uzņēmumam, visbiežāk nekustamo īpašumu, sauszemes un cauruļvadu transporta, kā arī vairumtirdzniecības nozarēs. \"Lursoft\" apkopotā informācija rāda, ka operācijas ar nekustamo īpašumu jomā strādājošajiem uzņēmumiem reģistrēti 558 lēmumi, atsevišķos gadījumos uzņēmumiem reģistrēti vienlaikus pat vairāki desmiti VID lēmumu, liecina Lursoft dati. Visvairāk VID lēmumi reģistrēti nekustamo īpašumu jomā strādājošajam SIA \"Allegro Estates\", kopumā laika gaitā reģistrēts 61 lēmums. \"Lursoft\" izziņas dati rāda, ka visi iepriekšminētie VID lēmumi, kas piemēroti SIA \"Allegro Estates\", ir par atteikumu atmaksāt pārmaksāto PVN un neviens no tiem vairs nav apstrīdams. SIA \"Allegro Estates\" ir vietējā kapitāla uzņēmums, kas reģistrēts 2016. gadā. Pētījuma sagatavošanas brīdī uzņēmumam nav reģistrēti ne nodokļu parādi, ne arī citi apgrūtinājumi. \"Lursoft\" Multi atskaites dati rāda, ka nekustamo īpašumu jomā strādājošā SIA \"Allegro Estates\" apgrozījums ik gadu audzis, pērn tam sasniedzot 1,06 milj. EUR. Palielinājusies arī uzņēmuma peļņa, kas pēc nodokļu nomaksas pieaugusi līdz 529,72 tūkst. EUR. Uzņēmums nodokļu iemaksās valsts kopbudžetā aizvadītajā gadā samaksājis 3,46 tūkst. EUR. Vairāk nekā viens VID lēmums reģistrēts teju trešajai daļai no visiem uzņēmumiem, par kuriem \"Lursoft\" izziņās pieejami VID lēmumi, savukārt deviņos gadījumos uzņēmumam ir pat vairāk nekā 10 VID lēmumi. Viens no šādiem uzņēmumiem ir jau iepriekšminētais SIA \"Allegro Estates\", savukārt otrs lielākais VID lēmumu skaits ir Valmieras uzņēmumam SIA \"Beetroot Lab\", kas nodarbojas ar datorspēļu tiražēšanu un programmatūras izstrādi. Visi 42 VID lēmumi, kas reģistrēti uzņēmumam, ir par atteikumu atmaksāt pārmaksāto PVN. Visi lēmumi kļuvuši neapstrīdami. Pēc \"Lursoft\" rīcībā esošajiem datiem, no visiem VID lēmumiem, kas reģistrēti Latvijas uzņēmumiem, absolūtais vairākums, t.i., 96% kļuvuši neapstrīdami. \"Lursoft\" dati rāda, ka neapstrīdami kļuvuši arī lēmumi, kas pieņemti attiecībā uz SIA \"Sodra mežs\". Visi 36 lēmumi, kas reģistrēti minētajam uzņēmumam, paredz pārmaksātā PVN atmaksas atteikumu. Ceturtā daļa no šiem lēmumiem reģistrēta šogad. \"Lursoft\" izpētījis, ka biežākais iemesls, kura dēļ VID pieņēmis lēmumu atteikt SIA \"Sodra mežs\" pārmaksātā PVN atmaksu, ir savlaicīgi nesniegta prasītā papildu informācija. Lursoft izziņā redzams, ka atteiktās atmaksas summas apmēri svārstās no dažiem simtiem eiro līdz pat vairākiem desmitiem tūkstošu eiro. Meža īpašumu apsaimniekotāja SIA \"Sodra mežs\" pārskats par 2022. gadu vēl nav pieejams, savukārt gadu iepriekš uzņēmums apgrozījis 17,55 milj. EUR, pēc nodokļu nomaksas gūstot 2,56 milj. EUR peļņu. Uzņēmuma kapitāldaļu turētājs ir zviedru \"Sodra Skogsagarna Ekonomisk Forening\", kam Latvijā pieder daļas vēl divos uzņēmumos, taču VID lēmumi reģistrēti tikai SIA \"Sodra mežs\". SIA \"Sodra mežs\" nebūt nav vienīgais uzņēmums ar vairāku miljonu eiro lielu apgrozījumu, kam reģistrēti VID lēmumi. Piemēram, vairāki VID lēmumi reģistrēti kādreizējam SIA \"Severstal Distribution\", kas kopš pavasara līdz ar īpašnieka maiņu pārsaukts par SIA \" Marcegaglia Baltics \". Divi VID lēmumi par atteikumu atmaksāt pārmaksāto PVN reģistrēti šogad, no kuriem viens bijis par 2023. gada februāra PVN deklarācijā uzrādīto pārmaksāto PVN 48,86 tūkst. EUR apmērā. Uzņēmumam kopumā reģistrēti seši VID lēmumi, tie visi kļuvuši neapstrīdami. Tāpat kā iepriekšminētajos gadījumos, vairumā VID lēmumu ir par atteikumu atmaksāt pārmaksāto PVN. \"Lursoft\" dati rāda, ka šo lēmumu apjoms veido 81,44% no kopējā VID pieņemto lēmumu skaita. Nedaudz vairāk nekā 6% gadījumu pieņemti lēmumi par nodokļu parāda apmēra precizēšanu, kā arī muitas maksājumu parādiem. Lai gan vairumā gadījumu arī VID lēmumi par muitas maksājumu parādiem kļuvuši neapstrīdami, dati rāda, ka seši lēmumi ir pārsūdzēti, savukārt viens – atcelts. \"Lursoft\" izpētījis, ka atcelts SIA \"A & A Logistic\" piemērotais lēmums par nepareizi pabeigto tranzīta procedūru, jo tranzīta procedūrā nodotā prece nav uzrādīta galamērķa muitas iestādē, un par preces izņemšanu no muitas uzraudzības radies muitas maksājumu parāds. \"Lursoft\" datu bāzē atrodamā informācija liecina, ka šis ir vienīgais atceltais VID lēmums. No visiem VID pieņemtajiem lēmumiem 3,4% ir pārsūdzēti. Starp uzņēmumiem, kuriem reģistrēti VID lēmumi, teju piektā daļa ir ar aktīviem nodrošinājumiem, 6,8% apturēta saimnieciskā darbība, bet 5,8% ir bez aktuālām amatpersonām. Atsevišķos gadījumos uzņēmumi bez amatpersonām pastāvējuši jau ilgāku laika periodu, piemēram, nekustamo īpašumu jomā reģistrētais SIA \"Dalbe\", kuram nav aktuālu amatpersonu jau kopš 2019. gada aprīļa, vienlaikus redzams, ka kopš 2009. gada uz viena no uzņēmuma līdzīpašnieku vārdiem ir reģistrēta prokūra, kas paredz tiesības atsevišķi pārstāvēt uzņēmumu, atsavināt nekustamo īpašumu, to ieķīlāt un apgŗūtināt ar lietu tiesībām. Kopš 2023. gada marta SIA \"Dalbe\" prokūristam, vienam no līdzīpašniekam, piemērots kapitāla daļu atsavināšanas aizliegums, kā arī aizliegums mainīt daļu nominālvērtību un reģistrēt komercķīlas. Pērn maijā VID pieņēmis lēmumu atteikt apstiprināt un atmaksā SIA \"Dalbe\" pārmaksāto PVN 6,4 tūkst. EUR apmērā, jo uzņēmums PVN deklarācijā par priekšnodokli iekļāvis automašīnas iegādi, taču darījums neatbilst likumā noteiktajiem priekšnosacījumiem. Aizvadītajā gadā nekustamo īpašumu jomā strādājošais SIA \"Dalbe\" apgrozīja 13,56 tūkst. EUR, pēc nodokļu nomaksas gūstot nepilnus 4 tūkst. EUR lielu peļņu. Dati par VID lēmumiem apkopoti uz 25.07.2023. Statistikā izmantoti dati par lēmumiem, kurus VID publisko 7 darbdienu laikā pēc tam, kad lēmums kļuvis neapstrīdams vai ir pārsūdzēts tiesā un tā darbība nav apturēta.", "link": "https://www.delfi.lv/bizness/37293360/bankas_un_finanses/55801664/kuram-visvairak-registreti-vairak-neka-3-6-tukstosi-vid-lemumu-par-uznemumu-parkapumiem"},
{"title": "Ministrijas un neatkarīgās institūcijas prioritārajiem pasākumiem prasa teju 2 miljardus eiro", "category": "Finanses", "body": "Atbilstoši valsts budžeta 2024. gadam sagatavošanas grafikam ministrijas un citas centrālās iestādes ir iesniegušas prioritāros pasākumus 2024. gadam par 1,983 miljardiem eiro, informē  Finanšu ministrija . No tiem neatkarīgās institūcijas iesniegušas pasākumus par 31,8 miljoniem eiro, bet ministrijas un citas centrālās iestādes par 1,95 miljardiem eiro. \"Viena no Eiropas Komisijas rekomendācijām ir samazināt valsts budžeta deficītu, tāpēc esmu gandarīts, ka nozaru ministrijas šogad budžeta plānošanā ir bijušas atbildīgākas un pieprasījumi nākamā gada valsts budžetā iesniegti par 250 miljoniem mazākā apmērā nekā 2023. gada valsts budžetam,\" uzsver finanšu ministrs  Arvils Ašeradens . Starp nozaru ministriju pieprasījumiem būtiskākie papildu izdevumi nākamajam gadam plānoti pedagogu darba samaksas pieaugums saistībā ar streika vienošanos, veselības izdevumu pieaugums un aizsardzības izdevumu pieaugums. Tāpat nozīmīgi ir pieprasījumi zaudējumu segšanai satiksmes jomā, iekšlietu sistēmas amatpersonu darba samaksas palielināšana, izglītības jomas iniciatīvas, kā arī uzturlīdzekļu apmēra piesaistīšana minimālajai algai un \"Rail Baltica\" projekta papildu izdevumi. Nākamā gada valsts budžeta izstrāde norit saskaņā ar apstiprināto grafiku. 15. augustā valdībā paredzēts izskatīt informatīvo ziņojumu par makroekonomisko rādītāju, ieņēmumu un vispārējās valdības budžeta bilances prognozēm 2024., 2025. un 2026. gadā, Fiskālo risku deklarāciju, informatīvo ziņojumu par valsts pamatbudžeta un valsts speciālā budžeta bāzi un izdevumu pārskatīšanas rezultātiem 2024., 2025. un 2026. gadam. Tāpat paredzēts izskatīt informatīvo ziņojumu par ministriju un citu centrālo valsts iestāžu prioritārajiem pasākumiem 2024., 2025. un 2026. gadam un informatīvo ziņojumu par Valsts nodokļu politikas pamatnostādņu 2024. – 2027. gadam izstrādes virzību. Vidējā termiņa makroekonomiskās attīstības scenārijs 2023. – 2026. gadam ir izstrādāts 2023. gada jūnijā, pamatojoties uz 2023. gada pirmā ceturkšņa iekšzemes kopprodukta (IKP) datiem, kā arī līdz šā gada jūnijam pieejamo īstermiņa makroekonomisko informāciju. Fiskālo telpu nākamajam un turpmākajiem gadiem vēl koriģēs nodokļu pamatnostādņu ieviešana, atkarībā no atbalstāmiem pasākumiem un to ieviešanas grafika. Saskaņā ar budžeta izstrādes grafiku Saeimā 2024. gada budžeta likumprojektu paketi paredzēts iesniegt šā gada 12. oktobrī. Lai ievērotu noteiktos termiņus, nepieciešams savlaicīgi sākt darbu pie gadskārtējā un vidēja termiņa budžeta likumprojekta sagatavošanas, nodrošinot vispusīgu analīzi un diskusijas pirms galīgo lēmumu pieņemšanas.", "link": "https://www.delfi.lv/bizness/37293360/bankas_un_finanses/55801770/ministrijas-un-neatkarigas-institucijas-prioritarajiem-pasakumiem-prasa-teju-2-miljardus-eiro"},
{"title": "Šonedēļ darba grupā skatīs scenārijus potenciālajai nodokļu reformai", "category": "Finanses", "body": "Šonedēļ darba grupā tiks skatīti konkrēti scenāriji potenciālajai nodokļu reformai, pēc tikšanās ar Valsts prezidentu Edgaru Rinkēviču pauda finanšu ministrs  Arvils Ašeradens  (JV). Ministrs uzsvēra, ka tikšanās laikā ar prezidentu pārrunāta nodokļu reforma. Finanšu ministrs atgādināja, ka, veidojot valdību, tika panākta vienošanās, ka nodokļu politiku pārskata reizi četros gados. Darba grupa, ko veido gan sociālie, gan arī koalīcijas partneri, ir pietuvojusies tam, lai trešdien, 2. augustā, sāktu skatīt konkrētus scenārijus. Savukārt augusta vidū ar ziņojumu ir jāiepazīstina valdība, kādā veidā nodokļu reforma tiks veikta. Ašeradens akcentēja, ka galvenās prioritātes ir trīs - drošības sistēmas finansējums, kā arī finansējums izglītībai un veselības aprūpei. Finanšu ministrs skaidroja, ka Latvijai labi klājas ar finansējumu ārējai drošībai, mazāk ar finansējumu iekšējai drošībai. Turklāt valsts virzās arīdzan uz to, lai aizsardzībai atvēlētu 3% no iekšzemes kopprodukta. \"Jāņem vērā, ka, piemēram, darba samaksas piedāvājums armijā ir daudz konkurētspējīgāks, nekā iekšlietu dienestos. Runājot par iekšlietām, liela uzmanība ir pievērsta robežai. Mēs ar iekšlietu ministru apsekojām Baltkrievijas un Krievijas robežu. Sapratām, ka mums daudz ātrāk ir jāiet uz priekšu gan ar robežas izbūvi, gan ar tehnoloģijām, lai robežu novērotu. Iekšējai robežai būs jāpievērš pietiekami liela uzmanība. Protams ir vēl divi lieli jautājumi, kas ir jāfinansē. Tā ir veselības aizsardzība un izglītība,\" sacīja finanšu ministrs. Viņš klāstīja, ka tie visi ir sarežģīti jautājumi, jo vienlaikus ir jāveido ekonomikas izaugsmei draudzīga politika. Tikšanās laikā ar prezidentu tika aplūkoti nodokļu risinājumi, lai atbalstītu izglītību, inovācijas un veselības aprūpi. Ašeradens akcentēja, ka valsts katru gadu zaudē no 4000 līdz 5000 cilvēku veselības aprūpes sistēmas nepilnību dēļ, kas nav pieņemami. Finanšu ministrs atzina, ka izaicinājumu ir daudz.", "link": "https://www.delfi.lv/bizness/37293360/bankas_un_finanses/55800388/sonedel-darba-grupa-skatis-scenarijus-potencialajai-nodoklu-reformai"},
{"title": "Vai, augot likmēm, ir izdevīgi ātrāk atmaksāt kredītu vai labāk naudu ieguldīt", "category": "Finanses", "body": "Arvien pieaugoša mājokļa kredīta pirmstermiņa atmaksa (pilna vai daļēja) var būt saprātīgs lēmums, lai samazinātu izmaksas, taču ne alternatīva ilgtermiņa ieguldījumiem. Sešu mēnešu \"Euribor\" kopā ar banku pievienoto likmi tuvojas 6%, bet ilgtermiņa akciju ienesīgums vēsturiski tomēr ir bijis augstāks par šo rādītāju, saka bloga \"Rahaforum\" autors un finanšu pedagogs Tāvi Pertmans. Viņaprāt, kopumā mājokļa kredīta pirmstermiņa atmaksa ir ekonomiski nesaprātīga, lai gan, nenoliedzami, ir arī izņēmumi. \"Turklāt, vēsture liecina, ka augstas mājokļa kredītu procentu likmes diezin vai saglabāsies tik augstas vēl vairāk nekā 10 gadus. Tātad – ja finanses atļauj un ieguldījumu periods ir 10, 20 vai vairāk nekā 30 gadi, tad plašas bāzes un zemu izmaksu indeksu fonds joprojām šķiet gudrāka izvēle,\" pauž Pertmans. Saskaņā ar viņa vārdiem īstermiņā procentu likmes joprojām var pieaugt un akciju ienesīgums var būt viduvējs, bet ilgtermiņā mēdz būt pretēji.", "link": "https://www.delfi.lv/bizness/37293360/bankas_un_finanses/55804508/vai-augot-likmem-ir-izdevigi-atrak-atmaksat-kreditu-vai-labak-naudu-ieguldit"},
{"title": "Kriptovalūtas nozares veselība strauji uzlabojas, secina 'Binance'", "category": "Finanses", "body": "Pasaulē  lielākā kriptovalūtu birža \"Binance\" pusgada kripto industrijas pārskatā uzsver, ka nozare šogad ir piedzīvojusi salīdzinoši strauju atkopšanos un tās pašreizējais veselības stāvoklis ir vērtējams kā ļoti labs. Institucionālo investoru iesaistīšanās veido stabilu pamatu turpmākajai izaugsmei un arvien plašākai atzīšanai. \"Binance\" izaugsmes un mārketinga vadītāja Latvijā un Igaunijā Polina Brotjē, atsaucoties uz apkopotajiem datiem, vēsta, ka kopējā kripto tirgus kapitalizācija ir pieaugusi par 30% salīdzinājumā ar iepriekšējā gada pirmo pusgadu. \" Bitcoin \" pārsvars pār citām kriptovalūtām šajā pusgadā ir sasniedzis visaugstāko līmeni kopš 2021. gada aprīļa. Tāpat \"Binance\" secina, ka \"Bitcoin\" tirdzniecības apjomi kopš gada sākuma ir palielinājušies par 185%, transakcijas ir piedzīvojušas kāpumu par 58%. Pieaugums daļēji ir saistīts ar augsto interesi par \"Ordinals\", kas ļauj \"Bitcoin\" tīklā izveidot un tirgoties ar  NFT , skaidro Brotjē. No pētījumā apskatītajiem projektiem \"Solana\" gada pirmajā pusē piedzīvoja visspēcīgāko tirgus kapitalizācijas pieaugumu, bet kopš gada sākuma vislielākā aktivitāte bija novērojama \"BNB Chain\" tīklā. \"Gandrīz visās \"Binance\" pētījumā analizētajās jomās kriptovalūtu nozare pirmajā pusgadā ir piedzīvojusi iespaidīgu izaugsmi. Salīdzinot ar 2022. gada otro pusgadu, DeFi (decentralizētās finanses) lietotāju skaits ir palielinājies par 43%, kāpums ir bijis arī tirdzniecībai ar NFT, lai arī to cenas turpināja samazināties,\" norāda Brotjē. Desmit aktīvākie fondi pirmajā pusgadā kripto sektoram kopumā ir piesaistījuši 3,6 miljardus ASV dolāru. Strauji pieaug arī institucionālo investoru interese par kriptovalūtu tirgu. Savukart centrālās bankas virzās uz priekšu ar digitālo valūtu projektiem, daudzi uzņēmumi veido savus blokķēdes projektus un dažādiem reālās pasaules aktīviem tiek meklēti atbilstoši blokķēdes risinājumi. \"Binance\" sava apskata noslēgumā uzsver, ka \"Bitcoin\" ETF sarunas kriptovalūtu tirgum ir devušas jaunu impulsu, un \"Bitcoin\" gada laikā ir sasniedzis jaunus augstumus, vairojot investoru uzticību. Otrajā pusgadā sagaidām jaunas inovācijas, kriptovalūtu arvien plašāku izmantošanu un ieviešanu, raksta Brotjē.", "link": "https://www.delfi.lv/bizness/37293360/bankas_un_finanses/55778794/kriptovalutas-nozares-veseliba-strauji-uzlabojas-secina-binance"},
{"title": "ASV inflācija jūnijā nokritusies līdz 3%", "category": "Finanses", "body": "Patēriņa cenu inflācija jūnijā 3% apmērā ir tikai trešdaļa no līmeņa, ko tā sasniedza pirms gada, kad tā bija augstākā pēdējo četru gadu desmitu laikā. Arī citi dati, ko publicējusi ASV valdība, liecina par pozitīvu pavērsienu cīņā ar inflāciju. \"Bloomberg\" aptaujātie ekonomisti gan norāda, ka tas obligāti nenozīmē, ka cīņa pret cenu kāpumu ir beigusies, jo Federālās rezerves mērķis bija sasniegt inflācijas līmeni 2% robežās. Tomēr tagad pastāv lielāka iespēja, ka 26. jūlija kāpums, kas panāktu ASV likmes pieaugumu līdz 5,5%, varētu būt pēdējais uz kādu laiku. \"Jaunie dati varētu dot Federālajai rezervei iemeslu diskutēt par to, vai pēc šī mēneša ir nepieciešami turpmāki likmju paaugstinājumi,\" raksta Oksfordas ekonomikas galvenais ASV ekonomists Raiens Svīts. \"Šis stingrāku pasākumu cikls, visticamāk, tuvojas beigām.\" Vienlaikus pastāv bažas, ka procentu likmju kāpināšanas beigas varētu ļaut inflācijai atkal strauji uzlekt augšā.", "link": "https://www.delfi.lv/bizness/37293360/bankas_un_finanses/55748716/asv-inflacija-junija-nokritusies-lidz-3"},
{"title": "Bankas hipotekārajiem kredītiem nepamatoti piemēro Euribor likmi, uzskata Reirs", "category": "Finanses", "body": "Hipotekārajiem kredītiem nepamatoti piemēro arī  Euribor  procentu likmi, tādējādi atsevišķas bankas gūst hiperpeļņu, uzsvēra Saeimas Budžeta un finanšu (nodokļu) komisijas priekšsēdētājs  Jānis Reirs  (JV). Vaicāts par banku gūto peļņu pirmajā pusgadā, Reirs vērsa uzmanību, ka Euribor procentu likmes piemērošana pašlaik nav pamatota, jo tagad bankām pašām ir sava nauda un tām par klientiem aizdoto naudu nav jāmaksā šī Euribor likme Eiropas Centrālajai bankai (ECB). Tās bankas, kuras hipotekārajiem kredītiem papildu saviem noteiktajiem procentiem vēl piemēro arī Euribor procentu likmi, faktiski nodarbojas ar negodīgu uzņēmējdarbību, kritiski pašreizējo situāciju raksturo Saeimas Budžeta komisijas vadītājs. Tāpēc būtu jāmeklē veids, kā pasargāt hipotekāro kredītu ņēmējus, ierobežojot Euribor piemērošanu, akcentēja politiķis. Reirs piebilda, ka brīvā tirgū katra banka var piedāvāt jebkuru procentu likmi, bet tad, lai attiecīgās bankas nevis slēpjas aiz Euribor, bet gan nosauc to īstajos vārdos -, ka piemēro procentu likmi hiperpeļņas gūšanai. Taujāts par nodokļa jeb papildu maksājuma uzlikšanu banku virspeļņai, Reirs tam pauž atbalstu un uzskata ienākumi no šāda banku maksājuma būtu jānovirza tieši hipotekāro kredītu ņēmēju atbalstam. Reizē Budžeta komisijas vadītājs uzsvēra, ka gan jautājumā par nodokli banku virspeļņai, gan par Euribor piemērošanas ierobežošanu priekšlikumiem jānāk no izpildvaras. Reirs apstiprinoši atbildēja, ka priekšlikumiem jānāk no Finanšu ministrijas sadarbībā ar Latvijas Banku un Euribor likmes jautājumā, ja nepieciešams, piesaistot arī kādu citu regulējošo institūciju. Reizē citādāka pieeja jāattiecina uz tām bankām, kuras neizmanto Euribor likmi hiperpeļņas gūšanai no kredītu ņēmējiem. Jārīkojas tā, lai šīs bankas neciestu negodprātīgo banku dēļ, piebilda politiķis. Saistībā ar Euribor likmi Reirs skaidroja, ka tās piemērošana kredītiem iepriekš izveidojušies vēsturiski, kad savulaik tā bija naudas cena, ko bankas maksāja par līdzekļu aizņemšanos no ECB. Savukārt tagad bankām pašām ir sava nauda, tā nav jāaizņemas no ECB, tāpēc arī EURIBOR piemērošana hipotekārajiem kredītiem ir nepamatota, skaidroja Reirs. Politiķis uzsvēra, ka risinājumu piedāvājumam jānāk no izpildvaras atbilstoši varas atzaru dalījumam. Daudz problēmas rodas no tā, ka viens varas atzars nepamatoti iemaisās otra atzara pilnvarās, kam jau iepriekš uzmanību vērsusi Satversmes tiesa, atzīmēja Budžeta komisijas vadītājs. Kā ziņots, Latvijas monetārās finanšu iestādes, galvenokārt bankas, šogad pirmajos sešos mēnešos strādāja ar 335,9 miljonu eiro peļņu, kas ir 2,6 reizes vairāk nekā 2022.gada attiecīgajā periodā, liecina  Latvijas Bankas  publiskotā informācija.", "link": "https://www.delfi.lv/bizness/37293360/bankas_un_finanses/55803380/bankas-hipotekarajiem-kreditiem-nepamatoti-piemero-euribor-likmi-uzskata-reirs"},
{"title": "Krievijas iedzīvotāji 'Vagner' dumpja laikā panikā no bankām izņēmuši 100 miljardus rubļu", "category": "Finanses", "body": "\" Vagner \" gājiens uz Maskavu pagājušā mēneša beigās izraisīja milzīgu līdzekļu aizplūdi no valsts bankām, paziņojusi  Krievijas  centrālā banka. Kopumā jūnijā no bankām aizplūduši līdzekļi 500 miljardu Krievijas rubļu (4,97 miljardu eiro) vērtībā, un no tiem piektdaļa jeb 100 miljardi rubļu (0,99 miljardi eiro) izņemti pāris dienu laikā, no 23. līdz 25. jūnijam. Saskaņā ar Krievijas centrālās bankas informāciju, šis ir lielākais skaidras naudas pieprasījums kopš 2022. gada beigām. Banka uzsvērusi, ka likviditātes aizplūšana patlaban neliks mainīt politikas kursu, taču, apsverot nākamās bankas operācijas, šis fakts var tikt ņemts vērā, raksta \"Business Insider\". \"Vagner\" rīcība veicinājusi arī Krievijas iedzīvotāju vēlmi mainīt rubļus uz citām valūtām, un pieprasījums pēc ārvalstu naudas dažos reģionos pieaudzis par 70-80%, liekot rubļa vērtībai pret dolāru nokrist līdz 15 mēnešu zemākajai atzīmei. Krievijas centrālās bankas vadītāja Elvīra Nabiuļļina gan noraidījusi iespēju iejaukties un atbalstīt rubļa kursu.", "link": "https://www.delfi.lv/bizness/37293360/bankas_un_finanses/55749280/krievijas-iedzivotaji-vagner-dumpja-laika-panika-no-bankam-iznemusi-100-miljardus-rublu"},
{"title": "Finanšu krīze Rēzeknē. Ministrijas skaidro, kāda ir situācija citās Latvijas pašvaldībās", "category": "Finanses", "body": "Pagājušajā nedēļā publisko telpu sasniedza ziņas par finanšu krīzi Rēzeknē, pie kuras, pēc domes priekšsēdētāja Aleksandra Bartaševiča teiktā, esot vainojama ienākumu samazināšanās un izdevumu pieaugums.  Gan Vides aizsardzības un reģionālās attīstības ministrijā (VARAM), gan Finanšu ministrijā (FM) norāda, ka pašvaldību budžeta plānošana, tā izlietojums, tostarp arī aizņēmumi un kredītsaistību segšana, ir pašvaldības atbildība. Izvērtējot pašvaldību finanšu stabilitāti, viens no svarīgākajiem kritērijiem ir uzņemto saistību apjoms un spēja bez kavējumiem apmaksāt rēķinus.  Tāpat viens no indikatoriem, kas norāda uz finanšu stabilitāti, ir tā saucamais kredītportfelis, kas uzskatāms par pašvaldību saistību novērtējumu. \"Ja šis saistību procents pārsniedz 20% robežu, tad pašvaldībai jau tas ir signāls, ka pašvaldībai uzņemties jauna galvojuma saistības nav iespējams, pašvaldībai ļoti pārdomāti jāsāk skatīties uz savu investīciju programmu,\" saka FM pārstāve Baiba Tisenkopfa.", "link": "https://www.delfi.lv/bizness/37293360/bankas_un_finanses/55802982/finansu-krize-rezekne-ministrijas-skaidro-kada-ir-situacija-citas-latvijas-pasvaldibas"},
{"title": "Mazajiem un vidējiem uzņēmumiem būs pieejams atbalsts attīstībai, inovācijām un eksportam", "category": "Finanses", "body": "Ministru kabineta sēdē apstiprināta jauna ES struktūrfondu 2021-2027.gada plānošanas perioda atbalsta programma Latvijas maziem un vidējiem uzņēmumiem inovatīvas uzņēmējdarbības attīstībai, kuru ieviesīs  Latvijas Investīciju un attīstības aģentūra  (LIAA). Atbalsta programmas kopējais finansējums ir 73,38 miljoni eiro, informē  Ekonomikas ministrija . Atbalsta programmas mērķis ir nodrošināt finansējuma pieejamību biznesa idejas īstenošanai un uzņēmējdarbības attīstībai Latvijā, veicinot aktivitātes, kas vērstas uz inovatīvo komersantu īpatsvara paaugstināšanu ekonomikā un sekmē uzņēmējdarbību, kas vērsta uz augstu pievienoto vērtību radīšanu vidēji augsto un augsto tehnoloģiju jomā un radošo industriju jomā, un veicina eksporta pieaugumu atbalstītajos uzņēmumos, tādējādi sniedzot ieguldījumu Nacionālās industriālās politikas Latvijas Viedās specializācijas stratēģijas mērķu sasniegšanā. Jaunās atbalsta programmas ietvaros LIAA īstenos trīs aktivitātes, pārņemot un turpinot labāko praksi no Eiropas Savienības struktūrfondu un Kohēzijas fonda 2014.—2020. gada plānošanas perioda attiecīgām programmām. Inovāciju motivācijas aktivitātes atbalsta mērķis būs veicināt jaunu tehnoloģiski intensīvu uzņēmumu rašanos, motivējot tos radīt un attīstīt produktus, tehnoloģijas ar augstu pievienoto vērtību. Aktivitātes kopējais finansējums – 4,82 milj. eiro. Aktivitātes ietvaros LIAA organizēs inovācijas un uzņēmējdarbības veicināšanas, jaunu partnerību un sadarbības projektu uzsākšanai veicinošus pasākumus, kā arī īstenos apmācību programmas, kas vērstas uz uzņēmējdarbības un inovāciju attīstību. Biznesa inkubācijas atbalsta mērķis būs nodrošināt jaunradītu tehnoloģiski intensīvu un radošo industriju uzņēmumu inkubāciju, akcentējot pētniecības un attīstības komponenti. Aktivitātes kopējais finansējums – 37,96 milj. eiro. Aktivitātes ietvaros komersanti varēs saņemt atbalstu granta veidā uzņēmējdarbības uzsākšanai, t.sk. pakalpojumiem uzņēmējdarbības attīstībai, telpu nomai, prototipēšanas un tehnoloģiju izstrādei, ražošanas aprīkojuma un iekārtu iegādei, izejmateriālu un izejvielu iegādei, valstī noteiktās vienas minimālās mēnešalgas un saistīto nodokļu un nodevu izmaksām vienam darbiniekam vienu reizi 12 mēnešu periodam. Tāpat aktivitātes ietvaros LIAA sniegs komersantiem pirmsinkubācijas atbalstu, organizēs uzņēmējdarbības un eksporta veicināšanas pasākumus, sadarbības veicināšanas pasākumus ar organizācijām. Kopumā visā Latvijas teritorijā plānotas LIAA pārstāvniecības jeb biznesa inkubatori, tajā skaitā radošo industriju un tehnoloģiju biznesa inkubators. Savukārt, Eksporta atbalsta nodrošināšanas mērķis būs nodrošināt uz inovācijām un zināšanām balstītu eksportspējīgu produktu un pakalpojumu radīšanu, un nodrošināt piekļuvi ārvalstu tirgiem. Aktivitātes kopējais finansējums – 28,94 milj. eiro. Aktivitātes ietvaros komersanti varēs saņemt grantu dalībai starptautiskos pasākumos, platformās; publicitātes, reklāmas mārketinga materiālu izstrādei; tirgus pētījumu mērķa tirgos izstrādei un iegādei; ražotņu un produktu atbilstības novērtēšanai; dalībai starptautisko nozaru asociācijās; ārvalstu atbilstošās nozares eksperta piesaistei eksporta tirgos; preču zīmes un dizainparauga izstrādei un reģistrēšanai; dalībai finansējuma saņēmēja organizētajās starptautiskajās tirdzniecības misijās un Latvijas augstu valsts amatpersonu vizītēs ārvalstīs klātienē un tiešsaistē; kā arī starptautisku sporta pasākumu un izstāžu organizēšanai. Papildus LIAA nodrošinās Latvijas ārējo ekonomisko pārstāvniecību konsultācijas, uzņēmējdarbības un eksporta veicināšanas pasākumus klātienē un tiešsaistē; dalību finansējuma saņēmēja nacionālajos stendos; produktu vai pakalpojumu pielāgošanu ārvalstu tirgiem; eksporta konsultācijas biznesa kontaktu dibināšanai ārvalstīs. Atbalsta programma uzlabos produktivitātes līmeni, īpaši apstrādes rūpniecībā; paaugstinās inovāciju sniegumu; stimulēs zemo iniciatīvu saimnieciskās darbības uzsākšanu, pamata prasmju trūkumu saimnieciskās darbības uzsākšanu un izdzīvošanas līmeni pirmajos darbības gados; attīstīs eksporta iemaņas MVU, kas ļaus pilnvērtīgi izmantot ārējo tirgu sniegtās iespējas; stimulēs starpnozaru sadarbību nacionālā un starptautiskā līmenī, kas vērsta uz radošuma un inovāciju komercializāciju, attīstot jaunu pakalpojumu un produktu izstrādi un palielinot to pievienoto vērtību. Plānots, ka atbalsta programmas ietvaros kopumā tiks atbalstīti 1500 uzņēmumi, kas attīsta savus biznesa projektus, no kuriem vismaz 300 būs jaunu ideju autori, atbalstīto uzņēmumu apgrozījuma apjoms pieaugs par 12%, eksporta apjoms ik gadu palielināsies par 20% jeb 0,6 mljrd. EUR (laika posmā no 2024. līdz 2029.gadam). Tāpat atbalstīt plānots 700 eksportējošus uzņēmumus, izveidojot 1000 jaunas darba vietas.", "link": "https://www.delfi.lv/bizness/37293360/bankas_un_finanses/55749388/mazajiem-un-videjiem-uznemumiem-bus-pieejams-atbalsts-attistibai-inovacijam-un-eksportam"},
{"title": "Par spīti riskiem, svarīgākais pusvadītāju ražotājs pozīcijas visdrīzāk nezaudēs", "category": "Finanses", "body": "Divdesmit trīs miljonu cilvēku apdzīvotā sala Taivāna, ko Ķīna uzskata par sev piederīgu, ir mājvieta daudziem augsto tehnoloģiju uzņēmumiem. Iespējams, ģeopolitiski vissvarīgākais no tiem ir \"Taivānas pusvadītāju ražošanas kompānija\" jeb TSMC, kā to pazīst pasaulē.  Uzņēmums ražo gudro tehnoloģiju svarīgāko komponentu – mikroshēmas – un ir viens no iemesliem, kāpēc salīdzinoši mazā saliņa izpelnījusies arī Rietumu uzmanību. Uzņēmuma produkcija šī gada pirmajā ceturksnī veidoja 55% no visa globālā pusvadītāju tirgus.", "link": "https://www.delfi.lv/bizness/37293360/bankas_un_finanses/55747020/par-spiti-riskiem-svarigakais-pusvaditaju-razotajs-pozicijas-visdrizak-nezaudes"},
{"title": "No salnām un sausuma cietušajiem lauksaimniekiem pieejami atviegloti nodokļu nomaksas nosacījumi", "category": "Finanses", "body": "Valsts ieņēmumu dienests  ( VID ) aicina lauksaimniekus, kas pavasara salnu un sekojošā ilgstošā sausuma dēļ saskaras ar grūtībām, izmantot iespēju saņemt nodokļu termiņa pagarinājumu, kā arī pagarinātajiem maksājumiem –atbrīvojumu no nokavējuma naudas. Lai saņemtu pilnīgu atbrīvojumu no nokavējuma naudas, svarīgi pieteikties savlaicīgi, informē VID. Šī gada pavasara salnas un vasaras ilgstošais sausums ir sasniedzis dabas katastrofas mērogu, tā vakar, 13. jūlijā, lēma valdības Krīzes vadības padome. Tāpēc cietušajiem lauksaimniekiem ir pieejams valstī noteiktais atbalsts pakāpeniskai un ilgākai nodokļu nomaksai bez nokavējuma maksājumiem. Nodokļu maksājumus ir iespējams sadalīt pa daļām un maksāt līdz pat gada garumā. Turklāt būtiski, ka šiem pagarinātajiem maksājumiem netiek piemērota nokavējuma nauda. Pagarināts ir arī laiks, kurā iespējams pieteikties termiņa pagarināšanai. Ja parasti tas jāizdara 15 dienu laikā no dienas, kad iestājās maksājumu termiņš, tad no dabas katastrofas cietušie lauksaimnieki ar lūgumu pagarināt maksājumu termiņu var vērsties VID arī vēlāk. Tas nozīmē, ka arī tie lauksaimnieki, kas ar grūtībām veikt maksājumus saskārās jau pavasarī un maksājumus nav veikuši, nav zaudējuši iespēju saņemt dabas katastrofu laikā piemērojamos atvieglotos nosacījumu. Pašlaik vēršoties VID, arī ilgāk neveiktiem maksājumiem iespējams saņemt pagarinājumu līdz pat 12 mēnešiem un turpmāk tiem netiks piemērota nokavējuma nauda. Vienlaikus VID aicina nekavēties un, saskaroties ar grūtībām, vērsties VID tūlīt – līdz dienai, kad iestājas nodokļu samaksas termiņš. Pēc iespējas ātrāka vēršanās VID ir svarīga, lai pēc iespējas samazinātu vai pilnībā nepieļautu nokavējuma naudu. No dienas, kad iestājās nodokļa samaksas termiņš, līdz dienai, kad VID saņem iesniegumu ar lūgumu pagarināt termiņu, nesamaksātajai summai tiek piemērota nokavējuma nauda un šo nokavējuma naudu saskaņā ar likumu \"Par nodokļiem un nodevām\" lauksaimniekam būs pienākums nomaksāt. Pieteikumus nodokļu samaksas termiņa pagarinājumam lauksaimnieki var ērti iesniegt tiešsaistē Elektroniskās deklarēšanas sistēmā (EDS). Tas izdarāms sadaļā “Dokumenti/Sagatavot dokumentu/No veidlapas/Iesniegumi/Iesniegums samaksas termiņa pagarinājuma piešķiršanai”. Iesniegums ir noformēts kā anketa, kurā jānorāda prasītā informācija.", "link": "https://www.delfi.lv/bizness/37293360/bankas_un_finanses/55751968/no-salnam-un-sausuma-cietusajiem-lauksaimniekiem-pieejami-atviegloti-nodoklu-nomaksas-nosacijumi"},
{"title": "Akciju cenas kāpj, ASV dolāra vērtība samazinās", "category": "Finanses", "body": "ASV investorus iedrošināja ne tikai inflācijas samazināšanās, bet arī citi ekonomikas dati un uzņēmumu peļņas rādītāji. Pieaug pārliecība, ka ASV ekonomika izvairīsies no recesijas, ka FRS ir tuvu procentlikmju paaugstināšanas izbeigšanai, un ka otrajā pusgadā notiks atgriešanās pie uzņēmumu peļņas pieauguma, sacīja \"Briefing.com\" analītiķis Patriks O'Hērs. Eiro vērtība pret ASV dolāru pārsniedza 1,12 ASV dolārus par eiro, kas ir augstākais līmenis kopš 2022. gada februāra. Britu mārciņas vērtība pret ASV dolāru pakāpās virs 1,31 dolāra par eiro līdz 16 mēnešu augstākajam līmenim. ASV biržu indekss \"Dow Jones Industrial Average\" ceturtdien palielinājās par 0,1% līdz 34 395,14 punktiem, indekss \"Standard & Poor's 500\" pieauga par 0,9% līdz 4510,04 punktiem, savukārt indekss \" Nasdaq  Composite\" kāpa par 1,6% līdz 14 138,57 punktiem. Londonas biržas indekss FTSE 100 ceturtdien palielinājās par 0,3% līdz 7440,21 punktam, Frankfurtes biržas indekss  DAX  pieauga par 0,7% līdz 16 141,03 punktiem, bet Parīzes biržas indekss CAC 40 kāpa par 0,5% līdz 7369,80 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 1,5% līdz 76,89 ASV dolāriem par barelu. \"Brent\" markas jēlnaftas cena Londonas biržā kāpa par 1,6% līdz 81,36 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien kritās par 0,12% līdz 26,61 eiro par megavatstundu. Eiro vērtība pret ASV dolāru ceturtdien palielinājās no 1,1129 līdz 1,1230 dolāriem par eiro, britu mārciņas vērtība pret ASV dolāru pieauga no 1,2988 līdz 1,3134 dolāriem par mārciņu, bet ASV dolāra vērtība pret Japānas jenu samazinājās no 138,50 līdz 138,03 jenām par dolāru. Eiro vērtība pret britu mārciņu kritās no 85,69 līdz 85,47 pensiem par eiro.", "link": "https://www.delfi.lv/bizness/37293360/bankas_un_finanses/55752062/akciju-cenas-kapj-asv-dolara-vertiba-samazinas"},
{"title": "Kriptovalūtas 'Ripple' vērtība strauji pieaug pēc uzvaras ASV tiesā", "category": "Finanses", "body": "Tiesa lēmusi, ka monētu tirdzniecība biržās nav pielīdzināma akciju tirgošanai, jo nav bijis ietverts solījums, ka monētas vērtības augs, pateicoties tās veidotāju darbam, kā tas būtu akciju gadījumā, kur uzņēmuma darbības tiešā veidā var pacelt vai nogremdēt vērtspapīra vērtību. Labās ziņas ir ievērojami pacēlušas kriptovalūtas cenu. Saskaņā ar \"Coin Metrics\" datiem \"Ripple\" cena pieauga par 71%, sasniedzot aptuveni 80 ASV centus par monētu. Šīs ziņas deva cerību kriptovalūtu investoriem, kuri atviegloti nopūtās, valdot uzskatam, ka arī citas monētas tomēr nevar tikt uzskatītas par vērtspapīriem. \"Litecoin\" un \"Solana\" uzlēca par 18%, bet \"Cardano\" pieauga par 20,31%. \" Bitcoin \" un \"Ethereum\" vērtība palielinājās attiecīgi par vairāk nekā 4% un 6%. Tiesas lēmums ir jaunākais pavērsiens trīs gadus ilgā cīņā starp \"Ripple\" un ASV Vērtspapīru un biržā kotēto uzņēmumu komisiju (SEC). 2020. gadā SEC iesūdzēja \"Ripple\" par ASV vērtspapīru likumu pārkāpšanu, pārdodot \"Ripple\" bez iepriekšējas reģistrācijas aģentūrā. Tomēr, kā raksta \"Reuters\" tiesas lēmums ir komplicēts, jo sastāv no vairākām daļām. Proti tiesa daļēji apmierināja arī SEC sūdzību. Tika atzīts, ka, lai gan kriptovalūtu tirgošana digitālajās biržās neatbilst vērtspapīru tirdzniecībai, konkrētās kriptovalūtas pārdošana finanšu institūcijām un profesionālajiem investoriem gan ir uzskatāma par nelikumīgu vērtspapīru tirdzniecību. Vienlaikus, kā min kriptovalūtu eksperti, šis lēmums ievērojami iespaidos SEC, kas pēdējos gados ir sākusi strikti vērsties pret kriptovalūtu pasauli, iespējas apgalvo, ka digitālās monētas ir vērtspapīri un tādēļ pakļauti tādiem pašiem noteikumiem kā akcijas un obligācijas. \"Šodienas lēmumi ir milzīgs solis uz priekšu nozarei,\" sarunā ar CNBC sacīja Kriss Martins, \"Amberdata\" pētniecības vadītājs. \"Nosakot, ka XRP nav vērtspapīrs, mēs sākam iegūt skaidrību par to, kas ir vērtspapīrs un kas ir prece - SEC būs jāpārskata sava taktika vairākās no savām sūdzībām, un es sagaidu, ka šis lēmums skars vairākas citas kriptovalūtas kā \"nevērtspapīrus\".\"", "link": "https://www.delfi.lv/bizness/37293360/bankas_un_finanses/55752626/kriptovalutas-ripple-vertiba-strauji-pieaug-pec-uzvaras-asv-tiesa"},
{"title": "Naivi cerēt, ka budžeta deficīta kāpināšana nodrošinās Latvijai izrāvienu, uzsver Šteinbuka", "category": "Finanses", "body": "Latvijā kopumā lielākais cenu kāpums ir pārvarēts un ir iezīmējusies pārliecinoša inflācijas lejupslīde, tomēr cenas vidēji turpina augt un dzīves dārdzība joprojām ir būtisks izaicinājums lielai sabiedrības daļai. Šajā situācijā īstermiņa ieguvumu vārdā nebūtu pieļaujama budžeta deficīta kāpināšana, bet jādomā par ilgtermiņa reformu īstenošanu valsts konkurētspējas stiprināšanai. Uz to jaunākajā monitoringa ziņojumā par valsts ekonomisko un fiskālo situāciju norāda  Fiskālās disciplīnas padome  (FDP). \"Pusgadam noslēdzoties, ekonomikas radītāji vieš cerību - cenu pieaugums strauji sabremzējas, algas pieaug un ekonomikā ir gaidāma izaugsme. Valsts finanses ir salīdzinoši stabilas, tomēr ekonomiskais izrāviens pagaidām nav prognozēts un jāturpina reformas, kas stiprinās Latvijas konkurētspēju. Būtu naivi cerēt uz budžeta deficīta kāpināšanu kā Latvijas izrāviena recepti,\" uzsver  Inna Šteinbuka , . Pretēji iepriekš prognozētajam, iekšzemes kopprodukts (IKP) šī gada pirmajā ceturksnī pieauga par 0,4%, tāpēc gan  Finanšu ministrija  (FM), gan citas Latvijas un starptautiskās institūcijas pārskatīja 2023. gada IKP prognozes piesardzīgi optimistiskā virzienā. Kopumā FM vidējā termiņā IKP pieaugumu prognozē ne augstāku par 2,9%, kas ir samērā zems un neatspoguļo valdības ambiciozos ekonomikas transformācijas mērķus, norāda FDP. Eurostat ātrā novērtējuma dati liecina, ka inflācijas līmenis Latvijā pārliecinoši samazinās, tomēr joprojām ir augstāks nekā eirozonā. Latvijā gada inflācija jūnijā, pēc Eurostat ātrā novērtējuma, bija sagaidīta 8,1% līmenī, samazinoties par 4,2 procentpunktiem, kas ir straujākā samazināšanās Baltijas valstīs. Jaunākie CSP dati liecina, ka jūnijā Latvijas inflācijas līmenis pazeminājies vēl straujāk - līdz 7,2%. Padome arī vērš uzmanību uz to, ka daudzās nozarēs ir jūtama darbaspēka ierobežotā pieejamība. Bezdarba līmenis jūnija beigās bija 5,5% un tas palicis nemainīgs kopš maija, liecina Nodarbinātības valsts aģentūras dati. Darbaspēka trūkums ir viens no būtiskākajiem riskiem produktivitātes celšanai un ekonomikas izrāvienam. Pašlaik pieejamie statistikas dati liecina, ka vidējā mēneša bruto darba samaksa pirmajā ceturksnī, salīdzinot ar iepriekšējā gada atbilstošo periodu, pieauga par 12,4%. Šādai situācijai attīstoties, var pastiprināties negatīva ietekme uz konkurētspēju. Pašlaik darba samaksas pieaugums daļēji kompensē strādājošo ienākumu sarukumu, kas radās uz iepriekš augstā inflācijas fona, tomēr pastiprina algu un inflācijas spirāles attīstības risku, norāda FDP. Vienlaikus uz samēra augstās inflācijas fona nodokļu iekasēšanā turpinās pozitīvas tendences - konsolidētā budžeta ieņēmumi šā gada 5 mēnešos ir 6,38 miljardi eiro, kas ir par 11,4% vairāk nekā pirms gada. PVN ir iekasēts par 25% vairāk nekā pirms gada attiecīgajā periodā. 2023. gada budžeta likuma nodokļu ieņēmumu plāns izskatās konservatīvs - ieņēmumi kopbudžetā tiek plānoti 12,3 miljardu apmērā, tikai par 747,3 miljoniem jeb 6,3% vairāk nekā tika iekasēts 2022. gadā. Padome nodokļu ieņēmumus prognozē par 2,6% vairāk nekā iestrādāts šī gada budžetā. Novērtējot valdības darbu pie nodokļu reformas izstrādes, kuras mērķis ir gan darbaspēka nodokļu sloga samazināšana, gan iekasēto nodokļu apjoma palielināšana, Padome vērš uzmanību, ka nodokļu politikas veidotājiem ir grūts uzdevums sabalansēt šos divus mērķus, nodrošinot skaidrus spēles noteikumus uzņēmējiem, vienkāršojot nodokļu sistēmu un vienlaicīgi samazinot risku valsts budžeta fiskālai ilgtspējai. Padome vērš uzmanību, ka Igaunija no nākošā gada ievieš izmaiņas nodokļu sistēmā, paaugstinot nodokļu slogu. PVN tiek palielināts no 20% līdz 22%, kā arī tiks atceltas vairākas samazinātās PVN likmes, kā arī palielinātas akcīzes likmes alkoholam un cigaretēm, vienlaicīgi ieviešot vienotu neapliekamā minimuma likmi 700 eiro apmērā. FDP arī norāda, ka Latvijā gandrīz pilnībā ir beigušās Covid-19 un energoresursu cenu pieauguma atbalsta programmas, tomēr jau atskan idejas par jaunajiem valsts atbalsta veidiem. Padome atgādina un pilnībā pievienojas Starptautiskā valūtas fonda un Eiropas Komisijas (EK) rekomendācijām, ka Latvijai ir jāveicina fiskālā ilgtspēja. Piemēram, energoresursu cenu pieauguma atbalsta instrumenti ir atjaunojami tikai pie augstām energoresursu cenām un tiem ir jābūt mērķētiem, nevis universāliem, un atbalsta instrumentiem ir jāveicina investīcijas energoefektivitātes kāpināšanā. Padome vērš uzmanību arī uz EK Padomes rekomendācijām EK Stabilitātes programmai 2023. -2026. gadam, kas tieši skar fiskālā ietvara plānošanu 2024. gadam. Ja rudenī būs nepieciešamība pēc atbalsta pasākumiem augstu energoresursu cenu aizsardzībai, uz atbalstu varētu pretendēt tikai neaizsargātās mājsaimniecības un atsevišķie energoietilpīgie uzņēmumi, akcentē Padome. Vienlaicīgi jāstiprina stimuli enerģijas taupīšanai. FDP uzsver, ka Latvijā joprojām ir samērīgs un viens no zemākajiem parāda līmeņiem ES. 2022. gada beigās Latvijas parāds bija 40,8% no IKP jeb 8500 eiro uz vienu iedzīvotāju. Ņemot vērā, ka lielākā daļa intensīvo valsts atbalsta instrumentu vairs netiek izmantota, arī līdzekļu neparedzētiem gadījumiem izlietojums šogad ir ievērojami samazinājies. Šā gada pirmajos divos ceturkšņos izlietoti tikai 5,1 miljoni eiro jeb 6,5% no šī gada plānotā finansējuma. Attiecībā uz risinājumiem veselības nozares finansēšanai FDP atzīst – ir diskutabls paņēmiens papildu finansējumu nozarei rast, palielinot atvēlēto summu līdzekļiem neparedzētiem gadījumiem, kas palielinātu vispārējās valdības budžeta bilanci. Padome uzskata, ka veselības nozares finansēšanas problēmas nevar atrisināt \"spontāni\", bet tas jādara sistemātiski. Padome arī iebilst pret publiski izskanējušo ideju pārskatīt valsts obligāto sociālo iemaksu sadalījumu, vairāk naudas pārskaitot veselības nozarei. Padomes ieskatā, finansējuma trūkuma problēmu veselības nozarē nevajadzētu risināt uz pensiju sistēmas fiskālās ilgtspējas rēķina, it sevišķi, ņemot vērā sabiedrības novecošanos un demogrāfiskās tendences.", "link": "https://www.delfi.lv/bizness/37293360/bankas_un_finanses/55752512/naivi-ceret-ka-budzeta-deficita-kapinasana-nodrosinas-latvijai-izravienu-uzsver-steinbuka"},
{"title": "Japānas netipiskais akciju tirgus tuvojas 80. gadu radītājiem; investori berzē rokas", "category": "Finanses", "body": "Lai gan Japāna vēl aizvien ir mājvieta tādiem nozaru milžiem kā \" Sony \", \" Toyota \", \" Honda \", \" Nissan \", \"Nintendo, \" Panasonic \", \"Hitachi\" un daudziem citiem pasaulē zināmiem zīmoliem, kas vēl aizvien ienes miljardiem dolāru peļņu, kopumā valsts, neskatoties uz desmitiem gadu ilgušiem politiķu solījumiem, nav spējusi atkārtot pagājušā gadsimta labklājību.  Japānas akciju tirgus ir iezīmējies kā netipisks, jo, lai gan kopš 90. gadiem pasaule ir pieredzējusi strauju ekonomisko izaugsmi un, piemēram, ASV uzņēmumu akciju vērtības ir daudzkārtīgi pieaugušas, japāņi, neskatoties uz saviem augsti attīstītajiem elektronikas un mašīnbūves uzņēmumiem, nav spējuši pietuvoties vēsturiski labajām pozīcijām. Kāpēc tā un kādas ir tālākās prognozes, skaidro \"Delfi Bizness\".", "link": "https://www.delfi.lv/bizness/37293360/bankas_un_finanses/55749636/japanas-netipiskais-akciju-tirgus-tuvojas-80-gadu-raditajiem-investori-berze-rokas"},
{"title": "Cenām augot, cilvēki meklē papildu peļņas iespējas", "category": "Finanses", "body": "Cenšoties nezaudēt dzīves kvalitāti arvien augošās dārdzības apstākļos, kopumā 77% Latvijas iedzīvotāju pēdējā gada laikā ir apsvēruši papildu ienākumu gūšanu: 41% ir realizējuši iespējas piepelnīties, bet vēl 36% nav neko darījuši lietas labā, tomēr ir par to domājuši, liecina \" Swedbank \" Finanšu institūta veiktās aptaujas rezultāti. Galvenais iemesls, lai meklētu iespēju piepelnīties, ir pieaugošā dzīves dārdzība. Arvien lielāki ikdienas izdevumi gandrīz pusei jeb 47% Latvijas iedzīvotāju liek būt neapmierinātiem ar saviem ienākumiem un meklēt iespēju tos papildināt. Salīdzinājumam – līdzīgā aptaujā pirms trim gadiem 32% aptaujāto norādīja uz ikdienas dzīves dārdzību, kas liek meklēt piepelnīšanās iespējas. Savukārt 42% aptaujāto atzinuši, ka vienkārši vēlas pelnīt vairāk. \"Papildu darbs var būt gana ienesīgs un ļauj ja ne kļūt stāvus bagātam, tad vismaz nosegt inflācijas radītās sekas. Papildu ienākumu gūšana ir viena no labas finanšu veselības pazīmēm, jo cilvēks pats ņem lietas savās rokās un kontrolē savu finanšu situāciju, nevis gaida, kad to viņa vietā sakārtos citi. Latvijas iedzīvotājiem būtu vairāk jātic saviem spēkiem – katram piemīt kāds īpašs talants vai prasmes, atliek vien izdomāt, kā to radoši likt lietā, lai papildinātu ģimenes budžetu ar jūtamu naudas summu,\" saka \"Swedbank\" Finanšu institūta eksperte Evija Kropa. Visbiežāk kā papildu ienākumu gūšanas veidu iedzīvotāji norāda profesionālu konsultāciju sniegšanu (10% no visiem respondentiem), dažādus radošus pakalpojumus – dizainu, fotografēšanu, tekstu sagatavošanu u. c. (9%), savukārt 8% snieguši ar mājsaimniecību saistītus pakalpojumus (remontdarbi, bērnu pieskatīšana u. tml.). Tāpat cilvēki ir veikuši investīcijas, izīrējuši savu īpašumu, pārdevuši pašu radītus amatniecības izstrādājumus vai mākslas darbus, tirgojuši pašu izaudzēto vai pagatavoto, piestrādājuši kā ēdienu piegādes kurjeri utt. No respondentiem, kuri pēdējo 12 mēnešu laikā ir piepelnījušies, vairums iedzīvotāju (52%) ir papildus nopelnījuši līdz 200 eiro mēnesī, 22% – no 200 līdz 800 eiro, bet teju katram desmitajam (9%) izdevies nopelnīt pat vairāk nekā 800 eiro. Tiesa, 59% iedzīvotāju pēdējā gada laikā nav darījuši neko, lai papildinātu savu budžetu, un 30% no tiem ir grūti pateikt, ar ko viņi gribētu nodarboties. Teju katrs desmitais ir pārliecināts, ka ar savu hobiju vai prasmēm varētu nopelnīt pat vairāk nekā 500 eiro mēnesī, taču kā būtiskus šķēršļus papildu ienākumu gūšanai iedzīvotāji visbiežāk minējuši laika trūkumu (39%, nemainīgi kopš 2020. gada), pārliecības trūkumu par savām prasmēm, kas ļautu gūt papildu ienākumus (28%), kā arī nelabvēlīgus likumus, nodokļus un birokrātiju (23%), kaut arī šādu atbilžu skaits kopš iepriekšējās aptaujas ir krietni samazinājies – par 10 procentpunktiem. Vismazāk pārliecināti par savām prasmēm jūtas jaunieši 18–29 gadu vecumā. Kopumā gandrīz divas trešdaļas jeb 61% aptaujāto ir apmierināti ar savu darbu un karjeru, toties tikai 50% ir apmierināti ar atalgojumu. \"Piepelnīšanās ir veids, kā mainīt vai papildināt ienākumus un, iespējams, iegūt arī jaunu karjeras pavērsienu. Pat ja cilvēks nejūtas pārliecināts par savām spējām un prasmēm, ir vērts iesākumam kaut vai paziņu lokā noskaidrot, vai kādam vajadzīga palīdzība kādā jomā, – varbūt tieši viņš ir tas, kurš var palīdzēt. Bet, ja pienācis laiks uzsākt savu biznesu, būtu ieteicams atrast mentoru vai draugu uzņēmēju, kurš sniegs noderīgus padomus un atbalstīs, uzsākot uzņēmējdarbību. Tā iespējams iegūt labus padomus un atrast noderīgus kontaktus, lai piedāvātu savus pakalpojumus,\" rezumē Evija Kropa. Līdzīgas aptaujas rezultāti kaimiņvalstī Igaunijā liecina, ka pēdējā gada laikā papildu naudu ir nopelnījuši vai par to ir domājuši 68% iedzīvotāju. Tomēr pārējie aptaujas rezultāti ir visai līdzīgi kā Latvijā. Papildu peļņai igauņi izvēlas līdzīgas aktivitātes kā latvieši – ārštata darbu un pakalpojumu sniegšanu tādās jomās kā, piemēram, tīmekļa dizains, tekstu tulkošana, fotografēšana, bērnu aprūpe vai konsultācijas. 47% no tiem, kuri saņem papildu ienākumus no pamatdarba, pēdējā mēneša laikā nopelnījuši līdz 200 eiro papildus, 32% – no 200 līdz 800 eiro, bet vairāk nekā 9%, gluži tāpat kā Latvijā, nopelnīja vairāk nekā 800 eiro. Tādu, kuri šobrīd papildus nepelna, bet to labprāt darītu, ir 30%. Un, tāpat kā Latvijā, arī Igaunijā 46% iedzīvotāju drīzāk nav apmierināti vai nemaz nav apmierināti ar savu ienākumu apjomu. Aptauju par piepelnīšanos pēc \"Swedbank\" Finanšu institūta pasūtījuma 2023. gada maijā veicis \"Snapshots\", aptaujājot 1001 Latvijas iedzīvotāju 18–74 gadu vecumā.", "link": "https://www.delfi.lv/bizness/37293360/bankas_un_finanses/55744542/cenam-augot-cilveki-mekle-papildu-pelnas-iespejas"},
{"title": "'Nākotnes kapitāls': Portfeļa izmaiņas uz 2023. gada divdesmit astoto nedēļu", "category": "Finanses", "body": "Iepriekšējā nedēļā visiem ETF tika novērots ienesīguma pieaugums. Kamēr ASV akciju ETF mazliet samazinājās, Japānas ETF piedzīvoja ievērojamu kāpumu. \" SEB  Active 80F\" fonds pēc laba ienesīguma palielinājuma piedzīvoja kritumu, taču joprojām atrodas zaļajā zonā. Biržu atkopšanās turpinās. Pēc pagājušās nedēļas krituma indekss atkal pieauga par 2,53% jeb 119,19 punktiem. Galvenie iepriekšējās nedēļas notikumi ASV biržās bija: Spēļu izstrādātāja \"Activision Blizzard\" akcijas cena otrdien, 11. jūlijā, pieauga par 10% līdz 90,99 ASV dolāriem. Uzņēmuma akcijas cena sasniedza augstāko līmeni kopš 2021. gada 26. jūlija. Tas notika, pateicoties tam, ka ASV tiesa lēma par labu \" Microsoft \" un ļāva tam iegādāties \"Activision Blizzard\" darījumam. Pirmdien, 10. jūlijā, kritās \" Apple \", \"Microsoft\" un citu lielāko ASV augsto tehnoloģiju kompāniju akciju cena. Akciju izpārdošana sākās pēc tam, kad biržas operators \" Nasdaq \" paziņoja par īpašu \"Nasdaq 100\" indeksa līdzsvarošanu, kas stāsies spēkā pirms tirgus atvēršanas 24. jūlijā. Šīs izmaiņas palīdzēs atrisināt lielo tehnoloģiju pārmērīgas koncentrācijas problēmu kopējā indeksa kapitalizācijā, norādīja uzņēmums. Korekcija ietekmēs apgrozībā esošās akcijas 3. jūlijā. ASV ir sākusies 2023. gada otrā ceturkšņa pārskatu sezona. Tradicionāli pirmās ar saviem rezultātiem iepazīstināja lielās Amerikas bankas   \"JPMorgan\", \"Citigroup\" un \"Wells Fargo\". To rezultāti bija labāki, nekā gaidīja analītiķi. Pēc tam, kad Federālo Rezervju sistēma (FRS) paaugstināja procentu likmes, lai ierobežotu rekordaugsto inflāciju, bankas sāka piemērot klientiem augstākas aizņēmuma maksas. Baltijas tirgos viss ir mierīgi. Rīgas biržas indekss \"OMX Riga\" pagājušajā nedēļā samazinājās par 1,59%. \"OMX Vilnius\" saruka par 0,11%, savukārt \"OMX Tallinn\" palielinājās par 0,37%. Kopējais Baltijas biržu indekss \"OMX Baltic Benchmark GI\" aizvadītajā nedēļā auga par 0,3%. Jaunajā nedēļā šajā tirgū varētu būt mazs pieaugums, ņemot vērā, ka Baltijas tirgus parasti reaģē uz pasaules notikumiem nedēļu vēlāk. Kriptovalūtas  nedēļas izskaņā piedzīvoja pozitīvu kāpumu. Tas lielā mērā bija saistīts ar pozitīvo noskaņojumu finanšu tirgos un faktu, ka kriptovalūta \"Ripple\" daļēji uzvarēja tiesā pret ASV vērtspapīru  regulatoriem . Kopīgas iezīmes ar Kuzikova portfeļa akcijām ir šādas: Iepriekšējā nedēļā tikai 4 akcijas no 15 uzrādīja vērtības pieaugumu, bet 11 akciju vērtība nokritās. Iepriekšējā nedēļā lielāko izaugsmi parādīja \"New York Times Co\" (NYT) (+0,14%) un \"Google\" (GOOGL) (+0,13%). Lielākais kritums bija \"The Mosaic Company\" (MOS) (-0,17%) un \"Berkshire Hathaway\" B (BRK) (-0,18%). Situācija Vilūna Baltijas akciju segmentā ir šāda: Vilūna kriptovalūtu portfeļa rezultāts ir šāds: Iepriekšējā nedēļā veicu pirkumus tehnoloģiskajā sektorā. Šonedēļ veiktas investīcijas krājobligācijās, kuru ienesīgums palielinājās līdz 4,2%. \"Esmu nedaudz palielinājis ieguldījumus kriptosektorā, un, visticamāk, nākamajās nedēļās turpināšu iegādāties Baltijas akcijas,\" plāno Vilūns.", "link": "https://www.delfi.lv/bizness/37293360/bankas_un_finanses/55757992/nakotnes-kapitals-portfela-izmainas-uz-2023-gada-divdesmit-astoto-nedelu"},
{"title": "Pusvadītāju ģeopolitika un Japānas akciju tirgus atmoda. Nedēļa finanšu pasaulē", "category": "Finanses", "body": "Finanšu pasaule ir pilna ar kāpumiem un kritumiem, \" Delfi Bizness \" piedāvā nedēļas (10.07.-14.07.) notikumu apkopojumu akciju tirgos. \" Taivānas  pusvadītāju ražošanas kompānija\" jeb TSMC, kā to pazīst pasaulē, iespējams, ir svarīgākais biržā tirgotais uzņēmums pasaulē. Uzņēmums ražo gudro tehnoloģiju neaizstājamāko komponentu – mikroshēmas – un ir viens no iemesliem, kāpēc salīdzinoši mazā saliņa izpelnījusies arī Rietumu uzmanību. Uzzināt vairāk! Par šo un citiem jaunumiem lasi rakstā!", "link": "https://www.delfi.lv/bizness/37293360/bankas_un_finanses/55753194/pusvaditaju-geopolitika-un-japanas-akciju-tirgus-atmoda-nedela-finansu-pasaule"},
{"title": "Valdības piedāvājums strauji pacēlis vērtību poļu TEC akcijām", "category": "Finanses", "body": "Poļu komunālo pakalpojumu sniedzēju akciju vērtība pirmdien biržā strauji uzlēca, kad valsts, veicinot pāreju uz zaļu enerģiju, piedāvāja nopirkt ogļu darbinātos  TEC , ziņo \"Bloomberg\". Kopējā piedāvātā summa ir 4,6 miljardi dolāru. \"PGE\", kas ir kotēts  Varšavas  biržā, akciju vērtība pirmdien pieauga par 16,7% līdz pusdienlaikam. Tas ir visvairāk gandrīz 12 mēnešos, savukārt \"Tauron Polska Energia\" akciju vērtība pieauga par 28% līdz gada augstākajam līmenim. \"Enea\", kas ir trešais lielākais uzņēmums nozarē, vērtība pieauga pat par 32%. \"Bloomberg\" raksta, ka šie ir ilgi gaidītie piedāvājumi, kas ir daļa no poļu plāna pārnest savus oglekļa emisiju radītājus uz valsts pārvaldītu aģentūru. Atsakoties no akmeņogļu aktīviem, uzņēmumi kļūs pievilcīgāki investoriem, jo varēs straujāk attīstīt atjaunīgo enerģiju. \"Polijas uzņēmumiem šie darījumi būs jauna iespēja,\" komentējis Andžejs Lis, fondu pārvaldnieks no \"Rockbridge TFI\". \"Ārvalstu investori izvairījās no uzņēmumiem to oglekļa pēdas dēļ.\" Polija 70% savas enerģijas ražo no oglēm, kas piesārņo vidi un neatbilst  Eiropas Komisijas  zaļā kursa nākotnes vadlīnijām. Tomēr pat pēc pirmdienas kāpuma, Polijas uzņēmumu vērtība ir par 40% zemāka nekā tā bija pirms valdošā partija \"Likums un kārtība\" nāca pie varas 2015. gadā. Tolaik populistu valdība teica, ka vēlas palikt pie akmeņoglēm un neveicinās investīcijas atjaunojamā enerģijā. Akmeņogļu TEC pārpirkšana vēl nav noslēgts darījums, jo process prasa, lai parlaments pieņemtu jaunu likumu un varētu būt nepieciešams Eiropas Komisijas apstiprinājums. \"Šis ir vēl viens pagrieziena punkts akmeņogļu aktīvu izstrādes sāgā,\" piezīmē investoriem rakstījis \"mBank\" analītiķis Kamils Klisčs, norādot, ka tomēr nav garanta darījuma noslēgšanai pirms parlamenta vēlēšanām rudenī.", "link": "https://www.delfi.lv/bizness/37293360/bankas_un_finanses/55759804/valdibas-piedavajums-strauji-pacelis-vertibu-polu-tec-akcijam"},
{"title": "Amerikāņu akciju vērtība aug, Eiropā krīt", "category": "Finanses", "body": "Ķīnas iekšzemes kopprodukts (IKP) šogad otrajā ceturksnī salīdzinājumā ar aprīli-jūniju pērn palielinājies par 6,3%, tādējādi reģistrēta lēnāka izaugsme nekā bija prognozējuši ekonomisti, pirmdien ziņoja valsts statistikas birojs. Ķīnas mazumtirdzniecības apgrozījums jūnijā arī bija mazāks par prognozēto, savukārt jauniešu bezdarbs jūnijā sasniedza 21,3%, kas ir jauns rekords. \"Ķīnas ekonomikas atkopšanās [pēc  Covid-19  pandēmijas] norit arvien sliktāk,\" sacīja \" Moody's  Analytics\" analītiķis Hatijs Mērfijs Krūzs. Ķīnas ekonomikas dati veicināja arī naftas cenu krišanos. Akciju cenas Volstrītā pieauga, investoriem gaidot jaunus uzņēmumu ziņojumus par to peļņu. Starp uzņēmumiem, kas šonedēļ ziņos par savu peļņu, ir \"Bank of America\", \"Tesla\", \" Netflix \" un \"EasyJet\". ASV biržu indekss \"Dow Jones Industrial Average\" pirmdien palielinājās par 0,2% līdz 34 585,35 punktiem, indekss \"Standard & Poor's 500\" pieauga par 0,4% līdz 4522,79 punktiem, savukārt indekss \" Nasdaq  Composite\" kāpa par 0,9% līdz 14 244,95 punktiem. Londonas biržas indekss FTSE 100 pirmdien samazinājās par 0,4% līdz 7406,42 punktiem, Frankfurtes biržas indekss  DAX  saruka par 0,2% līdz 16 068,65 punktiem, bet Parīzes biržas indekss CAC 40 kritās par 1,1% līdz 7291,66 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 1,7% līdz 74,15 ASV dolāriem par barelu. \"Brent\" markas jēlnaftas cena Londonas biržā saruka par 1,7% līdz 78,50 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 3,30% līdz 25,10 eiro par megavatstundu. Eiro vērtība pret ASV dolāru pirmdien palielinājās no 1,1228 līdz 1,1244 dolāriem par eiro, britu mārciņas vērtība pret ASV dolāru kritās no 1,3093 līdz 1,3075 dolāriem par mārciņu, bet ASV dolāra vērtība pret Japānas jenu saruka no 138,80 līdz 138,70 jenām par dolāru. Eiro vērtība pret britu mārciņu palielinājās no 85,75 līdz 85,97 pensiem par eiro.", "link": "https://www.delfi.lv/bizness/37293360/bankas_un_finanses/55761912/amerikanu-akciju-vertiba-aug-eiropa-krit"},
{"title": "'Swedbank' pusgadā nopelnījusi 131 miljonu; peļņas kāpums – vērienīgs", "category": "Finanses", "body": "\" Swedbank \" peļņa Latvijā 2023. gada pirmajā pusgadā bijusi 131 miljons eiro (iepretim 47 miljoniem pērnā gada pirmajos 6 mēnešos), informē kredītiestāde. Peļņa palielinājusies, jo pieauguši bankas ieņēmumi. Bankas izdevumi šajā laika posmā arī ir kāpuši. Salīdzinot ar tādu pašu laika periodu pērn, tīrie procentu ienākumi pusgadā palielinājušies par 114 miljoniem eiro, kamēr tīrie komisiju ienākumi ir palielinājušies par 3 miljoniem eiro. Finansēšanā bankas kredītportfeļa apmērs mājsaimniecību un uzņēmumu segmentos audzis par 7%. Depozītu apjoms, salīdzinot ar tādu pašu period pērn, ir audzis par 6%. Mājsaimniecību depozīti pieauga par 5%, kamēr uzņēmumu depozīti par 6%. Kopējie bankas izdevumi sešos mēnešos ir sasnieguši 67 miljonus eiro (iepretim 51 miljonam tādā pašā laika posmā pērn). Savukārt kredītuzkrājumiem novirzīti 2 miljoni eiro (0 milj. eiro pērn). \"Ekonomisko situāciju valstī turpina ietekmēt globālā nenoteiktība, kā arī inflācijas izraisītais cenu pieaugums un pieaugošās Eiropas Centrālās bankas likmes. Vienlaikus tautsaimniecība apliecina spēju pielāgoties šai situācijai un redzams, ka inflācija, lielākoties enerģētikas izmaksu samazinājuma dēļ, ir sākusi mazināties. Iepriecina lielā interese par \"zaļo\" finansējumu, kas ļauj veikt gudras un ilgtspējīgas investīcijas gan uzņēmumos, gan mājsaimniecību risinājumos. Redzam, ka daudzi uzņēmumi gatavojas nākamajam izaugsmes posmam, šobrīd vēl esot nogaidošā stāvoklī. Taču interese varētu pieaugt, uzlabojoties kopējai ekonomiskajai situācijai, pieprasījumam ārējos tirgos, kā arī pieaugot patērētāju aktivitātei un samazinoties Euribor likmēm,\" komentē \"Swedbank Latvija\" valdes priekšsēdētājs Lauris Mencis.", "link": "https://www.delfi.lv/bizness/37293360/bankas_un_finanses/55762182/swedbank-pusgada-nopelnijusi-131-miljonu-pelnas-kapums-verienigs"},
{"title": "Tomātu cenas Indijā pieaugušas par 700%", "category": "Finanses", "body": "Tomātu mazumtirdzniecības cenas Deli svētdien bija 178 rupijas (2,20 ASV dolāri) kilogramā, kas ir vairāk nekā 700% pieaugums no 1. janvāra, liecina Pārtikas ministrijas apkopotie dati. Tajā dienā valsts vidējais rādītājs bija gandrīz 120 rupijas. Iemesls cenu kāpumam ir lietusgāzes, kas traucējušas piegādes. \"Bloomberg\" raksta, ka daudzas mājsaimniecības pagaidām atsakās no tomātiem, kas ir svarīgs Indijas galveno ēdienu sastāvdaļa. Kāds zemnieks ar ko sarunājās medijs teicis, ka ir spējis palielināt ieņēmumus teju 20 reizes. Paredzams, ka Indijā inflācija pieaugs, jo arī citi dārzeņi lietus un plūdu dēļ ir kļuvuši dārgāki. Valsts ir sākusi pārdot subsidētus tomātus, izmantojot autoveikalus. Tas ir izraisījis nelielu ietekmi uz inflāciju, bet cenas joprojām ir ļoti augstas patērētājiem valstī ar 1,4 miljardiem cilvēku.", "link": "https://www.delfi.lv/bizness/37293360/bankas_un_finanses/55762196/tomatu-cenas-indija-pieaugusas-par-700"},
{"title": "SEB grupas peļņa pirmajā pusgadā Latvijā sasniegusi 82,4 miljonus", "category": "Finanses", "body": "SEB  grupa šogad pirmajā pusgadā Latvijā guvusi peļņu 82,4 miljonu eiro apmērā, pavēstīja bankā. Bankā norāda, ka uzkrājumi paredzamiem kredītzaudējumiem šogad pirmajā pusgadā palielināti 3,3 miljonu eiro apmērā. Tāpat bankā informēja, ka SEB grupas Latvijā ieņēmumi 2023. gada pirmajos sešos mēnešos veidoja 115,5 miljonus eiro, kamēr grupas izmaksas veidoja 29 miljonus eiro. Tādējādi SEB grupas peļņa pirms uzkrājumiem šogad pirmajos sešos mēnešos bija 86,5 miljoni eiro. Savukārt grupas aktīvu apmērs šogad jūnija beigās bija 5,5 miljardi eiro. Noguldījumos \"SEB banka\" 2023. gada 30. jūnijā bija piesaistījusi 4,4 miljardus eiro, savukārt kopējais kredītportfelis jūnija beigās bija 3,2 miljardi eiro. Bankā atzīmē, ka 2023. gada otrajā ceturksnī pieaugusi gan iedzīvotāju, gan uzņēmumu interese par termiņnoguldījumiem un krājkontiem \"SEB bankā\". Salīdzinot ar pagājušā gada jūniju, kopējais privātpersonu un biznesa klientu noguldīto naudas līdzekļu apmērs ir pieaudzis par 60%. \"Pieaugošo procentu likmju laiks nenoliedzami ir radījis izaicinājumus, tomēr redzam, ka mūsu klienti atbildīgi izturas pret savām saistībām. Priecē arī fakts, ka kopš straujā procentu likmju kāpuma arvien vairāk klientu interesējās par iespējām savus brīvos finanšu līdzekļus gan noguldīt termiņnoguldījumos, gan arī investēt dažādos finanšu instrumentos,\" norāda \"SEB bankas\" valdes priekšsēdētāja Ieva Tetere (fotogrāfijā). Bankā arī atzīmē, ka šogad otrajā ceturksnī klienti aktīvi interesējās par prognozēm attiecībā uz procentu likmju nostabilizēšanos un iespējamo samazinājumu, kā arī novirzīja naudas līdzekļus kredītu atmaksai. Tāpat straujais procentu likmju kāpums iedzīvotājiem lika rūpīgāk izvērtēt jaunu saistību uzņemšanos, vērtējot ne tikai tirgus piedāvājumu, bet arī potenciālo komunālo maksājumu ietekmi uz ikmēneša izdevumiem. \"Delfi Bizness\" jau vēstīja, ka \"Swedbank\" peļņa Latvijā 2023. gada pirmajā pusgadā bijusi 131 miljons eiro  (iepretim 47 miljoniem pērnā gada pirmajos 6 mēnešos). Peļņa palielinājusies, jo pieauguši bankas ieņēmumi.", "link": "https://www.delfi.lv/bizness/37293360/bankas_un_finanses/55764650/seb-grupas-pelna-pirmaja-pusgada-latvija-sasniegusi-82-4-miljonus"},
{"title": "Akciju cenas pieaug, ASV banku peļņai pārsniedzot prognozes", "category": "Finanses", "body": "Banku \" Morgan  Stanley\", \"Bank of America\" un \"Charles Schwab\" akciju cenas pieauga pēc to peļņas rādītāju publicēšanas, kas pārsniedza prognozes. \"Šodienas temats ir tas, ka bankām klājas \"labāk, nekā baidījāmies\",\" sacīja \"Interactive Brokers\" analītiķis Stīvs Sosniks. \"Ja vien ziņas nav aktīvi vilšanos izraisošas, viss tiek uztverts kā labas ziņas.\" Āzijas akciju biržās tirdzniecību turpināja ietekmēt pirmdien publicētie dati, ka Ķīnas iekšzemes kopprodukts (IKP) šogad otrajā ceturksnī salīdzinājumā ar aprīli-jūniju pērn palielinājies par 6,3%, tādējādi reģistrēta lēnāka izaugsme nekā bija prognozējuši ekonomisti. \"Tirgu dalībnieki ir nobažījušies par ekonomikas datiem no Ķīnas un .. saglabā piesardzību,\" atzīmēja \"Zaye Capital Markets\" analītiķis Naīms Aslams. ASV biržu indekss \"Dow Jones Industrial Average\" otrdien palielinājās par 1,1% līdz 34 951,93 punktiem, indekss \"Standard & Poor's 500\" pieauga par 0,7% līdz 4554,98 punktiem, savukārt indekss \" Nasdaq  Composite\" kāpa par 0,8% līdz 14 353,64 punktiem. Londonas biržas indekss FTSE 100 otrdien palielinājās par 0,6% līdz 7453,69 punktiem, Frankfurtes biržas indekss  DAX  kāpa par 0,4% līdz 16 125,49 punktiem, bet Parīzes biržas indekss CAC 40 pieauga par 0,4% līdz 7319,18 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 2,2% līdz 75,75 ASV dolāriem par barelu. \"Brent\" markas jēlnaftas cena Londonas biržā kāpa par 1,4% līdz 79,63 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 7,84% līdz 27,07 eiro par megavatstundu. Eiro vērtība pret ASV dolāru otrdien kritās no 1,1236 līdz 1,1235 dolāriem par eiro, britu mārciņas vērtība pret ASV dolāru saruka no 1,3073 līdz 1,3040 dolāriem par mārciņu, bet ASV dolāra vērtība pret Japānas jenu pieauga no 138,71 līdz 138,87 jenām par dolāru. Eiro vērtība pret britu mārciņu palielinājās no 85,94 līdz 86,13 pensiem par eiro.", "link": "https://www.delfi.lv/bizness/37293360/bankas_un_finanses/55765848/akciju-cenas-pieaug-asv-banku-pelnai-parsniedzot-prognozes"},
{"title": "Investīciju banka pirmo reizi 4 gados iesaka pirkt 'Aston Martin' akcijas", "category": "Finanses", "body": "Investīciju bankas \"Goldman Sachs\" analītiķi iesaka klientiem iegādāties \" Aston Martin  Lagonda Global Holdings\" akcijas pirmo reizi gandrīz četru gadu laikā. Analītiķi uzskata, ka luksusa automašīnu ražotāja pašreizējais transportlīdzekļu klāsts ir labākais tā 110 gadu ilgajā vēsturē. \"Bloomberg\" vēsta - analītiķi gandrīz dubultojuši akciju cenu prognozi, paredzot, ka \"Aston Martin\" katru ceturksni līdz nākamā gada beigām prezentēs jaunu pamata modeli. Jaunajiem īpašajiem modeļiem, tostarp \"DBR22\" un \"Valor\", vajadzētu arī palīdzēt nodrošināt augstākas vidējās pārdošanas cenas un peļņu. \"Aston Martin\" akcijas Londonā pieauga par 6,9%, apsteidzot Apvienotās Karalistes kopējo akciju kāpumu, ko veicināja zemie inflācijas rādītāji. Kopš 2021. gada maijā, kad banka mainīja auto ražotāja akciju reitingu uz neitrālu no iepriekš izteiktā ieteikuma pārdot, \"Aston Martin\" akciju vērtība ir samazinājusies aptuveni uz pusi. Luksusa auto ražotāja akcijas kopš debijas biržā ir kritušās par 90%.", "link": "https://www.delfi.lv/bizness/37293360/bankas_un_finanses/55768104/investiciju-banka-pirmo-reizi-4-gados-iesaka-pirkt-aston-martin-akcijas"},
{"title": "Slikti rezultāti, rūkošs patēriņš un cenzūra. Ķīnas ekonomikas nedienas", "category": "Finanses", "body": "Līdzīgi kā visa pārējā pasaule, arī Āzijas lielākā valsts un pasaules otrā lielākā ekonomika pēdējos gados pieredzējusi notikumus, kas to satricinājuši, – pandēmiju, enerģijas cenu kāpumu, kara izraisītās nedienas. Vienlaikus arī iekšējās, Ķīnai unikālās problēmas, piemēram, stingrākas kontroles ieviešanu pār tehnoloģiju sektoru un nekustamā īpašuma sektora ļodzīšanos. Ķīnas nekustamā īpašuma krīzes dunoņa Baltijā būs klusa. Ķīnas valdības spiediens pret tehnoloģiju sektoru atslābis. Šīs nedienas pamanījuši arī vietējie un starptautiskie investori.  Ķīnas ekonomiku  Covid-19  pandēmija ietekmēja ilgāk nekā pārējo pasauli, jo lielvalsts dažādu faktoru dēļ pārvietošanās un citu ierobežojumu politiku beidza tikai pērn, kamēr visa pārējā pasaule pandēmiju \"noslēdza\" 2021. gada izskaņā.  Šī gada sākumā daudzi cerēja, ka valsts pieredzēs strauju uzrāvienu, bet, kā liecina ekonomikas dati, tas nav noticis. Kā maijā rakstīja \"Deutsche Welle\" (DW), Ķīnas imports aprīlī saruka par 7,9%, kamēr eksports pieauga lēnākā tempā, proti, par 8,5%, salīdzinot ar 14,8% martā. Patēriņa cenas aprīlī pieauga vislēnākajā tempā vairāk nekā divu gadu laikā, savukārt rūpniecības vairumtirgotāju piedāvātās cenas turpināja kristies. Arī banku jaunizsniegto kredītu apjoms krasi samazinājās, salīdzinot ar iepriekšējo mēnesi. Kredītiestādes izsniedza 718,8 miljardus juaņu (94,5 miljardus eiro) aizdevumos, kas ir mazāk nekā ceturtā daļa no marta rādītāja. Iekšzemes kopprodukta rādītāji par pirmajiem diviem ceturkšņiem, ko apkopoja \"The Economist\", rāda līdzīgu ainu. Lai gan ekonomika otrajā ceturksnī salīdzinājumā ar iepriekšējo gadu ir pieaugusi par 6,3%, otrajā ceturksnī salīdzinājumā ar pirmajiem trim gada mēnešiem tā pieauga tikai par 0,8%. Un šie rādītāji ir sliktāki, nekā valdība un investori baiļojās.", "link": "https://www.delfi.lv/bizness/37293360/bankas_un_finanses/55765412/slikti-rezultati-rukoss-paterins-un-cenzura-kinas-ekonomikas-nedienas"},
{"title": "Akciju vērtība pasaulē aug", "category": "Finanses", "body": "Londonas biržas indekss palielinājās, samazinoties inflācijai Lielbritānijai. Cenas akciju tirgos lielākoties ir kāpušas, kopš pagājušonedēļ publicēti dati parādīja, ka ASV inflācija turpina samazināties virzienā uz FRS nosprausto mērķi - 2%. Arī citi rādītāji, kas liecina par ASV ekonomikas labu stāvokli, raisīja cerību, ka ASV centrālā banka ir tuvu procentlikmju paaugstināšanas kampaņas izbeigšanai, neizraisot ekonomikas recesiju. Investori paredz, ka FRS paaugstinās procentlikmes savā sanāksmē nākamnedēļ, bet vēlāk tās nemainīs. Naftas cenas  kritās, neraugoties uz bažām par jēlnaftas piedāvājumu. ASV biržu indekss \"Dow Jones Industrial Average\" trešdien palielinājās par 0,3% līdz 35 061,21 punktam, indekss \"Standard & Poor's 500\" pieauga par 0,2% līdz 4565,72 punktiem, savukārt indekss \" Nasdaq  Composite\" kāpa par mazāk nekā 0,1% līdz 14 358,02 punktiem. Londonas biržas indekss FTSE 100 trešdien palielinājās par 1,8% līdz 7588,20 punktiem, Frankfurtes biržas indekss  DAX  kritās par 0,1% līdz 16 108,93 punktiem, bet Parīzes biržas indekss CAC 40 pieauga par 0,1% līdz 7326,94 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 0,5% līdz 75,35 ASV dolāriem par barelu. \"Brent\" markas jēlnaftas cena Londonas biržā saruka par 0,2% līdz 79,46 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 0,39% līdz 26,96 eiro par megavatstundu. Eiro vērtība pret ASV dolāru trešdien kritās no 1,1235 līdz 1,1204 dolāriem par eiro, britu mārciņas vērtība pret ASV dolāru saruka no 1,3040 līdz 1,2937 dolāriem par mārciņu, bet ASV dolāra vērtība pret Japānas jenu pieauga no 138,87 līdz 139,71 jenai par dolāru. Eiro vērtība pret britu mārciņu palielinājās no 86,13 līdz 86,59 pensiem par eiro.", "link": "https://www.delfi.lv/bizness/37293360/bankas_un_finanses/55769496/akciju-vertiba-pasaule-aug"},
{"title": "Aktīvi investējot, 'Valmieras stikla šķiedra' piesaista 5 miljonu faktoringa finansējumu", "category": "Finanses", "body": "SEB  banka piešķīrusi faktoringa jeb rēķinu finansēšanas aizdevumu 5 miljonu eiro apmērā AS \" Valmieras stikla šķiedra \". Saņemtais finansējums stiprinās uzņēmuma naudas plūsmu un likviditāti laikā, kamēr tiek veiktas apjomīgas investīcijas ražošanas procesu energoefektivitātē, informē kredītiestāde. Investējot vairāk nekā 15 miljonus eiro energoefektīvos risinājumos un nodrošinot vairāk nekā 50 jaunas darbavietas reģiona iedzīvotājiem, AS \"Valmieras stikla šķiedra\" ražotnē nupat pabeigta otrās augsta silīcija oksīda satura stikla kausēšanas krāsns būvniecība. Šobrīd jau uzsākta jaunās krāsns sildīšana, lai to sagatavotu stikla šķiedras ražošanas uzsākšanai un augusta sākumā tā varētu nodrošināt augstvērtīgus eksporta produktus ārvalstu tirgiem. \"Par spīti globālai recesijai ekonomikā mēs turpinām piesaistīt bankas finansējumu inovatīvu un uz ilgtspējīgu izaugsmi vērstu projektu īstenošanai, kā arī uzņēmuma apgrozījuma kāpināšanai. Faktoringa finansējuma piesaistei ir divi galvenie uzdevumi. Pirmkārt, nodrošināt papildus likviditāti jaunās stikla kausēšanas krāsns būvniecības laikā – jaunā krāsns ne tikai ļaus palielināt augstas pievienotās vērtības un līdz pat 1100°C termoizturīgu stikla šķiedras produktu ražošanas apjomus, bet arī nostiprinās uzņēmuma pozīcijas \"Volkswagen Grupas\" un \"Toyota\" piegādes ķēdē, kas izrādījusi augošu pieprasījumu pēc šāda veida produkcijas. Un, otrkārt, ar faktoringu finansēsim ar darbības apjomu un apgrozījuma kāpumu saistīto apgrozāmo līdzekļu – debitoru un krājumu – pieaugumu,\" skaidro AS \"Valmieras stikla šķiedra\" valdes loceklis Mārtiņš Blaus. Faktoringa būtiskākās priekšrocības ir iespēja rēķinus pārvērst tūlītējā naudas plūsmā, samazināt debitoru parādu risku, izvēloties partnerus, kurus par izdevīgu prēmiju apstiprina apdrošināšanas sabiedrība, kā arī pagarināt apmaksas dienas piegādēm, tādējādi palielinot konkurētspēju eksporta tirgos. Šie faktori motivē arvien vairāk Latvijas uzņēmumu izvēlēties tieši šo finansējuma veidu – pirmajā pusgadā SEB bankas faktoringa portfelis pieaudzis par 10,8%. Apzinoties stikla šķiedras ražošanas nozares ietekmi uz vidi, viens no svarīgākajiem AS \"Valmieras stikla šķiedra\" investīciju mērķiem ir energoefektivitāte un elastība energoresursu izvēlē. Tādēļ jaunā tipa krāsns būvniecībā izmantotas inovatīvas tehnoloģijas un to risinājumi, kas palīdzēs nodrošināt augstāku produkcijas kvalitāti un samazināt resursu patēriņu vienas produkcijas vienības ražošanā. Tāpat būtisks ieguldījums pārejā uz videi draudzīgāku ražošanas procesu ir stikla šķiedras ražošanas atkritumu atkārtotas pārstrādes iecirkņa attīstība, kas ļaus ražošanas procesā radušos tehnoloģiskos pārpalikumus nevis deponēt atkritumu poligonā, bet gan samalt un izmantot atkārtoti kā stikla masas izejvielu, tādējādi samazinot ietekmi uz vidi. Plānots, ka tas sāks darboties oktobrī. Nākamais attīstības solis būs ieguldījumi tehnoloģijās tālākai augsta silīcija oksīda satura stikla šķiedras apstrādei un, iespējams, vēl divu līdzīgu krāšņu būvniecībā, jo arvien vairāk klientu pieprasa augsta silīcija oksīda stikla šķiedras audumus. Gan krāsns, gan stikla šķiedras tehnoloģisko atkritumu iecirkņa izveides projekta īstenošanai līdz šim izmantoti AS \"Valmieras stikla šķiedra\" resursi, taču uzņēmums iesniedzis pieteikumu arī \" Altum \" grantu programmai \"Lielo un vidējo komersantu investīciju aizdevumi ar kapitāla atlaidi konkurētspējas veicināšanai\", cerot uz valsts līdzfinansējumu projektu attīstīšanai.", "link": "https://www.delfi.lv/bizness/37293360/bankas_un_finanses/55765976/aktivi-investejot-valmieras-stikla-skiedra-piesaista-5-miljonu-faktoringa-finansejumu"},
{"title": "'Tesla' akciju vērtība mazliet saruka, investoriem baidoties par peļņu nākotnē", "category": "Finanses", "body": "Elektroauto ražotāja \" Tesla \" akcijas kritušās par vairāk nekā 4%. \"Bloomberg\" vēsta, ka investori ir bažīgi par ražotāja spēju nest peļņu nākamajā pusgadā. \"Tesla\" akciju cena kritās pēc tam, kad kompānija publicēja informāciju par šī gada otro ceturksni. Dati liecina, ka uzņēmuma rentabilitāte samazinājusies. Autoražotājs arī brīdināja, ka kritums peļņā turpināsies. Kompānijas vadītājs, miljardieris Īlons Masks sacīja, ka uzņēmums, visticamāk, turpinās pazemināt savu elektromobiļu cenas, ja procentu likmes turpinās pieaugt. \"Bloomberg\" analītiķi norāda, ka stratēģija ir strādājusi un uzņēmuma finansiālais stāvoklis ir labs. Tāpat arī uzņēmums ir spējis palielināt ražošanas apjomus. \"Tesla\" atskaitē investoriem ziņoja par koriģēto peļņu 3,1 miljarda ASV dolāru apmērā jeb 91 cents par akciju, kas ir par 20% vairāk nekā pagājušā gada otrajā ceturksnī. \"Refinitiv\" aptaujātie analītiķi bija prognozējuši peļņu 82 centi par akciju. Automobiļu ražotāja ieņēmumi pieauga par 47%. Bet tas bija daudz mazāk nekā 83% pieaugums pārdoto transportlīdzekļu skaitā, kas liecina, ka \"Tesla\" turpina palielināt pieprasījumu pēc saviem automobiļiem, samazinot cenas. \"Tesla\" arī investē jaunos produktos, tostarp jaunākajā modelī \"Cybertruck\" un superdatorā \"Dojo\", kurā, kā teica Masks, tiks ieguldīts vēl vismaz miljards dolāru. Lai gan \"Tesla\" joprojām plāno saražot ap 1,8 miljoniem transportlīdzekļu 2023. gadā, ražošana šī ceturkšņa laikā samazināsies rūpnīcu modernizācijas dēļ. Jāmin gan, ka \"Tesla\" akciju vērtība šī gada laikā ir pieaugusi teju par 170%, tādēļ 4% kritums ilgtermiņa investoriem būtiskas problēmas nerada.", "link": "https://www.delfi.lv/bizness/37293360/bankas_un_finanses/55769760/tesla-akciju-vertiba-mazliet-saruka-investoriem-baidoties-par-pelnu-nakotne"},
{"title": "Baltijas biržās trešdien lielākais apgrozījums ar 'Enefit Green' akcijām", "category": "Finanses", "body": "Baltijas biržās trešdien lielākais apgrozījums bija ar Igaunijas enerģētikas uzņēmuma \" Enefit  Green\" akcijām, liecina tirdzniecības dati. Ar \"Enefit Green\" akcijām veikti 889 darījumi par 474 319 eiro. Vērtspapīru kontus mainīja 110 880 akcijas, kuru cena trešdien samazinājās par 0,7% - no 4,29 eiro līdz 4,26 eiro par akciju. Otrajā vietā pēc apgrozījuma bija tirdzniecība ar Igaunijas finanšu grupas \"LHV Group\" akcijām, ar kurām veikti 374 darījumi par 315 382 eiro. Vērtspapīru kontus mainīja 85 829 akcijas, kuru cena trešdien pieauga par 1,37% - no 3,64 eiro līdz 3,69 eiro par akciju. Savukārt trešajā vietā bija tirdzniecība ar Lietuvas bankas \"Šiauliu bankas\" akcijām, ar kurām veikti 447 darījumi par 311 455 eiro. Vērtspapīru kontus mainīja 464 412 akcijas, kuru cena trešdien saglabājās nemainīga - 0,667 eiro par akciju. No Latvijas uzņēmumiem vislielākais apgrozījums - 12 684 eiro - bija ar bezvadu datu pārraides iekārtu ražošanas uzņēmuma \" SAF Tehnika \" akcijām. Vērtspapīru kontus 47 darījumos mainīja 1220 akcijas, kuru cena samazinājās par 1,9% - no 10,5 eiro līdz 10,3 eiro par akciju. Kopumā Baltijas regulētajā tirgū trešdien veikti 3918 darījumi par 2 074 571 eiro. Baltijas Alternatīvajā tirgū \"First North\" trešdien veikti 296 darījumi par 20 579 eiro.", "link": "https://www.delfi.lv/bizness/37293360/bankas_un_finanses/55768602/baltijas-birzas-tresdien-lielakais-apgrozijums-ar-enefit-green-akcijam"},
{"title": "Igaunijā automobiļu nodokli plāno ieviest no nākamā gada vidus", "category": "Finanses", "body": "Igaunijas  Finanšu ministrija ierosina no nākamā gada 1.jūlija ieviest automašīnu nodokli. Ministrijas plānā piedāvāti divi nodokļa aprēķina modeļi. Šaurā aprēķina modelis paredz nodokli, kurā tiek ņemta vērā nodokļa bāzes daļa, ogļskābās gāzes izmeši un automobiļa vecums, savukārt paplašinātajā aprēķina modelī vēl tiek ņemta vērā arī dzinēja jauda un transportlīdzekļa masa. Galīgo nodokļa aprēķina modeli ministrija sagatavos pēc situācijas izpētes un viedokļu noskaidrošanas. Izraudzīto nodokļa aprēķina modeli plānots publiskot rudenī un likumu par jauno nodokli pieņemt līdz gada beigām, lai tas stātos spēkā 2024.gada 1.jūlijā un augustā pirmo reizi nodoklis būtu jāmaksā par pusgadu. Nodoklis būs saistīts ar automašīnu, tādējādi tas būs jāmaksā par katru īpašumā vai līzingā esošu automobili. Kopējo nodokli veido automašīnas reģistrācijas maksa un ikgadējs nodoklis. Jauno nodokli plānots noteikt visām vieglajām automašīnām, M1 un M1G kategorijas kravas automašīnām ar pilnu masu līdz 3500, N1 un N1G kategorijas kravas automašīnām, kā arī L3e-L7e kategorijas transportlīdzekļiem, kas ietver, piemēram, motociklus un mopēdus. Finanšu ministrijas aplēses liecina, ka, piemēram, jauna \"Toyota RAV4 B Hybrid\" ar 131 kilovata jaudu un 1700 kilogramu masu, kas ir viens no visbiežāk pirktajiem jaunajiem automobiļiem Igaunijā, reģistrācijas maksa būtu 1300 vai 974 eiro atkarībā no modeļa, bet ikgadējais nodoklis attiecīgi 214 un 97 eiro. Tikmēr 2013.gada \"VW Passat\" ar 130 kilovatu jaudu un 1700 kilogramu masu, kura ogļskābās gāzes izmeši ir 188 grami uz kilometru, reģistrācijas nodoklis būtu 1670 vai 1674 eiro, bet ikgadējais nodoklis - attiecīgi 130 un 92 eiro. Nodoklis tiks attiecināts arī uz elektromobiļiem. Savukārt par 20 gadiem vecākām automašīnām nodoklis būs 30 eiro, bet reģistrācijas nodoklis - 300 eiro. Operatīvo dienestu transportlīdzekļi tiks atbrīvoti no nodokļa maksāšanas. Ikgadējā nodokļa nomaksas termiņš būs 15.februāris. Mainoties transportlīdzekļa īpašniekam, nodoklis netiks atmaksāts, bet to var ņemt vērā pirkšanas - pārdošanas darījuma summā. Reģistrācijas nodoklis ir jāsamaksā pirms transportlīdzekļa reģistrācijas Satiksmes reģistrā. Ja tiks konstatēts, ka automašīnas īpašnieki savu transportlīdzekli reģistrē ārvalstīs, lai izvairītos no nodokļa nomaksas, par tādām automašīnām tiks iekasēts ceļa nodoklis. Finanšu ministrijas aplēses liecina, ka pirmajā gadā, kad nodoklis būs stājies spēkā, tā ieņēmumi būs ap 120 miljoniem eiro.", "link": "https://www.delfi.lv/bizness/37293360/bankas_un_finanses/55771934/igaunija-automobilu-nodokli-plano-ieviest-no-nakama-gada-vidus"},
{"title": "Akciju cenas mainās dažādos virzienos", "category": "Finanses", "body": "Akciju cenas  ASV  un  Eiropas  biržās ceturtdien mainījās dažādos virzienos, turpinoties ASV uzņēmumu peļņas datu publicēšanai, bet ASV dolāra vērtība pieauga. Volstrītas  indekss \" Nasdaq  Composite\" saruka par 2,1%, samazinoties \" Tesla \" un \" Netflix \" akciju cenām, un šī tendence skāra arī citus ASV tehnoloģiju milžus, tostarp \" Amazon \", \" Apple \" un \" Google \" māteskompāniju \"Alphabet\". Samazinājās arī indekss \"Standard & Poor's 500\", bet indekss \"Dow Jones Industrial Average\" pieauga. Analītiķi bija brīdinājuši, ka ASV akciju tirgū trešā ceturkšņa sākumā var būt gaidāms kritums pēc kāpuma otrajā ceturksnī. Eiropas biržu indeksi pieauga, bet  Āzijas  akciju tirgus nomāca bažas par Ķīnas ekonomikas stāvokli. \"Tesla\" akciju cena šogad bija vairāk nekā divkāršojusies, bet ceturtdien kritās par apmēram 10%. \"Netflix\", kuras akciju cena šogad bija pieaugusi par vairāk nekā 60%, ceturtdien piedzīvoja akciju cenas krišanos par 8,4%, neraugoties uz paziņojumu par abonentu skaita palielināšanos pēc paroļu koplietošanas ierobežojumu ieviešanas. ASV dolāra vērtība pret eiro un citām svarīgākajām valūtām pieauga. ASV biržu indekss \"Dow Jones Industrial Average\" ceturtdien palielinājās par 0,5% līdz 35 225,18 punktiem, indekss \"Standard & Poor's 500\" kritās par 0,7% līdz 4534,87 punktiem, savukārt indekss \"Nasdaq Composite\" saruka par 2,1% līdz 14 063,31 punktam. Londonas  biržas indekss FTSE 100 ceturtdien palielinājās par 0,8% līdz 7646,05 punktiem, Frankfurtes biržas indekss  DAX  pieauga par 0,6% līdz 16 204,22 punktiem, bet  Parīzes  biržas indekss CAC 40 kāpa par 0,8% līdz 7384,91 punktam. Ņujorkas  biržas elektroniskajā tirdzniecībā WTI markas jēlnaftas cena ceturtdien pieauga par 0,4% līdz 75,63 ASV dolāriem par barelu. \"Brent\" markas jēlnaftas cena Londonas biržā kāpa par 0,2% līdz 79,64 dolāriem par barelu. Nīderlandes  biržā \"Title Transfer Facility\" (TTF) dabasgāzes cena ceturtdien pieauga par 3,91% līdz 28,02 eiro par megavatstundu. Eiro vērtība pret ASV dolāru ceturtdien kritās no 1,1201 līdz 1,1113 dolāriem par eiro, britu mārciņas vērtība pret ASV dolāru saruka no 1,2940 līdz 1,2867 dolāriem par mārciņu, bet ASV dolāra vērtība pret  Japānas  jenu pieauga no 139,65 līdz 140,05 jenām par dolāru. Eiro vērtība pret britu mārciņu samazinājās no 86,56 līdz 86,50 pensiem par eiro.", "link": "https://www.delfi.lv/bizness/37293360/bankas_un_finanses/55772622/akciju-cenas-mainas-dazados-virzienos"},
{"title": "Finanšu investori labprāt investē Āzijā, bet Ķīna vilina arvien mazāk", "category": "Finanses", "body": "Pirmo reizi sešos gados Āzijas lielākās valsts akcijās ieplūst mazāk naudas kā citos kaimiņos esošajos jaunattīstības tirgos. \"The Financial Times\" raksta, ka investoru optimisms par Ķīnas ekonomiku dilst. \"Goldman Sachs\" apkopotie dati liecina, ka pēdējo 12 mēnešu laikā ārvalstu investīcijas Āzijas finanšu tirgos, izņemot Ķīnu, pārsniedza 41 miljardu ASV dolāru, tikmēr Ķīnā ieplūduši apmēram 33 miljardi dolāru. Šīs pārmaiņas atspoguļo vilšanos cerībās par Ķīnas straujo uzrāvienu pēc Covid-19 ierobežojumu atcelšanas un izceļ to, kā citās reģiona valstīs gūst labumu no piegāžu ķēdes pārstrukturēšanas un lielā pusvadītāju pieprasījuma no ASV. Sunils Kouls, \"Goldman Sachs Asia-Pacific\" akciju stratēģis, komentējot jaunākos datus, norāda uz lēno Ķīnas atveseļošanos, spēcīgo izaugsmi citās reģiona valstīs un pieaugošām cerībām, ka ASV šogad varēs izvairīties no recesijas. Investoru noskaņojuma pasliktināšanās attiecībā uz Ķīnu atspoguļojās arī \"Bank of America\" jaunākajā Āzijas fondu pārvaldītāju aptaujā, kas parādīja, ka ap 260 respondentu ar vairāk nekā 650 miljardu dolāru aktīviem pārvaldīšanā bija samazinājuši savu Ķīnas ekspozīciju.", "link": "https://www.delfi.lv/bizness/37293360/bankas_un_finanses/55772978/finansu-investori-labprat-investe-azija-bet-kina-vilina-arvien-mazak"},
{"title": "Digitālais eiro un dolārs, ko varēs lietot bez komercbanku starpniecības", "category": "Finanses", "body": "Kad 2009. gadā dzima \" Bitcoin \", skepse par kriptovalūtām, kuru vērtību nebalsta nedz zelta rezerves, nedz valstu garantijas, bija visai augsta. Tomēr, laikam ejot, gan pašas kriptovalūtas, gan tehnoloģijas, ko tās demonstrēja, kļuva populārākas un interesantākas, un arī tradicionālā finanšu pasaule sāka redzēt blokķēdes tehnoloģiju un digitālo maku lietderīgumu, kas ļāva lietotājiem visā pasaulē strauji apmainīties ar digitālajām monētām bez banku starpniecības. Kriptovalūtas , lai arī nestabilas un bīstamas investoriem, ir demonstrējušas, ka digitālās valūtas var aizvietot tradicionālos finanšu pakalpojumus un padarīt pieeju elektroniskajiem norēķiniem ērtāku un ātrāku. Tādēļ nav pārsteigums, ka centrālās bankas visā pasaulē domā par veidiem, kā ieviest šos risinājumus. Nesena aptauja liecina, ka tuvākās desmitgades laikā vismaz divdesmit valstis grasās ieviest digitālo valūtu. Kriptovalūtas un to tehnoloģijas dažkārt tiek izmantotas ar mērķi izvairīties no nodokļu maksāšanas vai, piemēram, Ziemeļkorejas, Irānas un Krievijas gadījumā, apiet starptautiskās sankcijas. Tomēr to ātrā un elastīgā daba ir izmantota arī, piemēram, Afganistānā, lai ārzemēs dzīvojošie varētu pārskaitīt līdzekļus radiem, kas iesprostoti \"Taliban\" kontrolētajā valstī, vai Ukrainā kara pirmajās dienās, lai ātri nogādātu līdzekļus, kad komercbankas nespēja to nodrošināt. Kriptovalūtas – ne tikai sankciju apiešanai un narkotiku iegādei. Vienlaikus pastāv bažas, ka šie maksāšanas līdzekļi ir privātās rokās un valstis nedz var garantēt to drošību, nedz arī nodrošināt ekonomikas stabilitāti. Tādēļ arī centrālās bankas sāk apsvērt šo jauno maksājumu veidu ieviešanu. Pēdējos gados regulāri izskan runas par to, ka nākotnē, piemēram,  Eiropas Centrālā banka  (ECB) vai ASV Federālās rezerves varētu izdot savus digitālos eiro un dolārus, kas būtībā funkcionētu tāpat kā tagadējā valūta, bet tiktu strādāts ar modernajām tehnoloģijām.  Starptautiskās Norēķinu bankas (BIS) aptauja liecina, ka vismaz 24 pasaules valstu centrālās bankas plāno līdz 2030. gadam ieviest digitālo valūtu. Šveices centrālā banka jūnija beigās paziņoja par savas valūtas izmēģinājumu, savukārt Eiropas Centrālā banka gatavojas sākt digitālā eiro testu versiju tuvākajos gados.", "link": "https://www.delfi.lv/bizness/37293360/bankas_un_finanses/55767372/digitalais-eiro-un-dolars-ko-vares-lietot-bez-komercbanku-starpniecibas"},
{"title": "Digitālais eiro tuvojās, bet Ķīnas ekonomika buksē. Nedēļa finanšu pasaulē", "category": "Finanses", "body": "Finanšu pasaule ir pilna ar kāpumiem, kritumiem un interesantiem pavērsieniem, \" Delfi Bizness \" piedāvā nedēļas (10.07.-14.07.) notikumu apkopojumu finanšu tirgos. Tuvākajā desmitgadē pasaules lielvalstis grasās ieviest savas Centrālo banku izdodas un kontrolētas digitālās valūtas.  Eiropas Centrālā banka  apgalvo, ka digitālo eiro varēs izmantot arī bez komercbankas konta un pieejas internetam. Tikmēr  Nigērijas  un Bahamu salu digitālās monētas tiek izmantotas kūtri. Lasīt vairāk. Par šo un citām aktualitātēm, lasi rakstā!", "link": "https://www.delfi.lv/bizness/37293360/bankas_un_finanses/55773942/digitalais-eiro-tuvojas-bet-kinas-ekonomika-bukse-nedela-finansu-pasaule"},
{"title": "‘Nākotnes kapitāls’: Portfeļa izmaiņas uz 2023. gada divdesmit devīto nedēļu", "category": "Finanses", "body": "Iepriekšējā nedēļā Āzijā balstītajiem ETF bija ievērojams samazinājums, šoreiz arī Japānas akcijas pieredzēja kritumu, neskatoties uz to, ka daudzu analītiķuprāt  Japānas tirgus sāk atkopties pēc ilgas stagnācijas . Tomēr ASV akciju ETF tuvojas divu ciparu ienesīgumam. Tāpat arī \"SEB Active 80F\" fonda ienesīgums nedēļas laikā dubultojās (no +0,83% uz 1,96%). Kopīga situācija ar Kuzikova portfeļa akcijām ir šāda: Iepriekšēja nedēļā 11 akcijas no 15 rādīja vērtības pieaugumu, bet tikai četru akciju vērtība nokritās. Lielākie vērtību zaudētāji iepriekšējā nedēļā bija NYT (-0,08%) un GOOGL (-0,2%). Interesanti, ka tieši šis divas akcijas aizpagājušajā nedēļa parādīja lielāko izaugsmi. Lielākā izaugsme bija JPM (+0,34%) un SHEL (+0,38%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Iepriekšējā nedēļā veicu iepirkumu krājobligācijas, bet šonedēļ plānoju 50 eiro ieguldīt \"Mosaic\" akcijās. Kopā ar \"Disney\" šīs akcijas sasniedza zemāko punktu mana portfelī, taču \"Interactive Brokers\" analītika prognoze šo akciju izaugsmi ilgtermiņā. Investīcijas ļaus man samazināt vidēja pirkuma cenu šim akcijas un uzlabot kopīgo ienesīgumu. Nedaudz palielināja savu ieguldījumi kriptovalūtās, bet tagad plānoju iegādāties arī \"SAFTehnika\" akcijas, lai izlīdzinātu zaudējumus.", "link": "https://www.delfi.lv/bizness/37293360/bankas_un_finanses/55777534/nakotnes-kapitals-portfela-izmainas-uz-2023-gada-divdesmit-devito-nedelu"},
{"title": "Akcijas cenas pasaulē būtiski nemainās", "category": "Finanses", "body": "Optimisms, kuru piektdien Eiropas biržās izraisīja \" Eurostat \" dati, kas liecināja par inflācijas mazināšanos eirozonā, pirmdien bija izgaisis un akciju cenas lielākoties kritās. Savukārt ASV pirms Neatkarības dienas brīvdienas akciju cenas nedaudz pieauga. ASV biržu indekss \"Dow Jones Industrial Average\" pirmdien palielinājās par mazāk nekā 0,1% līdz 34 418,47 punktiem, indekss \"Standard & Poor's 500\" pieauga par 0,1,% līdz 4455,59 punktiem, savukārt indekss \" Nasdaq  Composite\" kāpa par 0,2% līdz 13 816,77 punktiem. Londonas biržas indekss FTSE 100 pirmdien samazinājās par mazāk nekā 0,1% līdz 7527,26 punktiem, Frankfurtes biržas indekss  DAX  saruka par 0,4% līdz 16 081,04 punktiem, bet Parīzes biržas indekss CAC 40 kritās par 0,2% līdz 7386,70 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien samazinājās par 1,2% līdz 69,79 ASV dolāriem par barelu. \"Brent\" markas jēlnaftas cena Londonas biržā saruka par 1% līdz 74,65 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 8,6% līdz 33,93 eiro par megavatstundu. Eiro vērtība pret ASV dolāru pirmdien palielinājās no 1,0909 1,0912 dolāriem par eiro, britu mārciņas vērtība pret ASV dolāru saruka no 1,2703 līdz 1,2685 dolāriem par mārciņu, bet ASV dolāra vērtība pret Japānas jenu palielinājās no 144,31 līdz 144,67 jenām par dolāru. Eiro vērtība pret britu mārciņu kāpa no 85,88 līdz 86,00 pensiem par eiro.", "link": "https://www.delfi.lv/bizness/37293360/bankas_un_finanses/55720030/akcijas-cenas-pasaule-butiski-nemainas"},
{"title": "Tehnoloģiju sektors bijis ienesīgs, bet pieaug bažas par 'burbuļa plīšanu'", "category": "Finanses", "body": "2022. gads akciju pircējiem kopumā bija slikts – karš, inflācija, pēcpandēmijas loģistikas problēmas, resursu iztrūkums, enerģētikas cenas un virkne citu faktoru iegrieza investoru portfeļiem.  2023. gads arī iesākās salīdzinoši mierīgi, lai gan tādu tehnoloģiju uzņēmumu kā \"Apple\", \" Microsoft \" un \" Tesla \" akcijas lēnām sāka atgūties no bedres, kurā tās bija iekritušas. Taču tad \"uz skatuves\" uznāca mākslīgais intelekts, gluži kā pirms pāris gadiem ar kriptovalūtām un blokķēdes tehnoloģijām, šis vārdu salikums aizrāva investorus un teju visi uzņēmumi, kas spēja pierādīt, ka strādā ar mākslīgā intelekta risinājumiem, pieredzēja naudas pieplūdumu.  Jaunais 'zelta drudzis'. Uzņēmumi iegulda mākslīgajā intelektā, investori – uzņēmumos Tas, kā ierasts, palīdzēja arī citiem tehnoloģiju sektorā esošajiem.  Pirmajā pusgadā dominēja uzņēmumi, kas spēja pierādīt, ka tieši viņi būs mākslīgā intelekta tehnoloģiju ieviešanas priekšgalā.  Gada sākumā šajā telpā dominēja labi zināmais tehnoloģiju un programmatūras ražotājs \"Microsoft\", kurš lielā mērā arī iesāka jauno \"MI zelta drudzi\" paziņojot, ka tuvā nākotnē savienos savus mākoņdatu pakalpojumus un ofisa programmatūru ar mākslīgā intelekta iespējoto \" ChatGPT \".  Apskatot datus, redzams, ka \"Microsoft\" ir veicies labi. Kopš gada sākuma līdz 28. jūnijam uzņēmuma akciju cena ir pieaugusi par vairāk nekā 40%. 3. janvārī viena akcija maksāja ap 240 ASV dolāriem, bet 28. jūnija tirgošanās sesijas beigās 335,80 ASV dolārus. No  CNN  51 finanšu analītiķu aptaujas 37 uzskata, ka pat pie šīs augstās cenas, \"Microsoft\" akcijas ir vērts pirkt.  \"Bloomberg\" norāda, ka papildu mākslīgā intelekta rīku ieviešanai, \"Microsoft\" potenciāli šogad varētu pieredzēt vērtības kāpumu un peļņas pieaugumu, ja viņu spēļu divīzijai izdosies noslēgt vienošanos par pasaulē populāro videospēļu \"Call of Duty\" un  \"World of Warcraft\" kompānijas \"Activision Blizzard\" iegādi. Šobrīd darījumu izskata finanšu tirgus regulatori, jo izskanējušas bažas, ka tas varētu radīt monopola stāvokli videospēļu tirgos.", "link": "https://www.delfi.lv/bizness/37293360/bankas_un_finanses/55706322/tehnologiju-sektors-bijis-ienesigs-bet-pieaug-bazas-par-burbula-plisanu"},
{"title": "Eiropā akciju cenas krīt, kamēr ASV brīvdienas", "category": "Finanses", "body": "Analītiķi norāda, ka tirdzniecība bija mazaktīva, jo investoru noskaņojumu ietekmēja tas, ka ekonomikā nebija būtisku jaunumu, turklāt ASV biržas bija slēgtas Neatkarības dienas brīvdienas dēļ. Londonas biržas indekss FTSE 100 otrdien samazinājās par 0,1% līdz 7519,72 punktiem, Frankfurtes biržas indekss  DAX  saruka par 0,3% līdz 16 039,17 punktiem, bet Parīzes biržas indekss CAC 40 kritās par 0,2% līdz 7369,93 punktiem. Ņujorkas biržas elektroniskajā tirdzniecībā WTI markas jēlnaftas cena otrdien palielinājās par 2,2% līdz 71,30 ASV dolāriem par barelu. \"Brent\" markas jēlnaftas cena Londonas biržā kāpa par 2,1% līdz 76,21 dolāram par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 4,4% līdz 35,41 eiro par megavatstundu. Eiro vērtība pret ASV dolāru otrdien samazinājās no 1,0912 līdz 1,0900 dolāriem par eiro, britu mārciņas vērtība pret ASV dolāru pieauga no 1,2693 līdz 1,2726 dolāriem par mārciņu, bet ASV dolāra vērtība pret Japānas jenu samazinājās no 144,68 līdz 144,44 jenām par dolāru. Eiro vērtība pret britu mārciņu saruka no 85,97 līdz 85,66 pensiem par eiro.", "link": "https://www.delfi.lv/bizness/37293360/bankas_un_finanses/55724522/eiropa-akciju-cenas-krit-kamer-asv-brivdienas"},
{"title": "Ar grozījumiem cer novērst interešu konfliktus kompetences centru programmu īstenošanai", "category": "Finanses", "body": "Tajā skaidro, ka grozījumu mērķis ir noteikt skaidrus nosacījumus kompetences centru pētniecības projektu atlasei un uzraudzībai, lai tiktu ievēroti Eiropas Savienības (ES) tiesību aktos noteiktie interešu konflikta novēršanas nosacījumi. Atlases padomes sastāvs veidojams vienots uz konkrētu pētījumu atlases kārtu (uzsaukumu) un ir precizējams, izslēdzot vai aizstājot attiecīgos dalībniekus, atbilstoši identificētajiem interešu konflikta riskiem. Ja kompetences centrs konstatē, ka kāds pētniecības projektu atlases padomes dalībnieks atrodas interešu konfliktā vai netiek ievērots objektivitātes, caurspīdīguma vai vienlīdzības princips, kā arī krāpšanas un korupcijas gadījumā, vai pastāv minēto pārkāpumu iestāšanās risks, kompetences centram ir jāizslēdz minētais atlases padomes dalībnieks no pētījumu atlases padomes pilnībā. Ja citādi nav iespējams ievērot atlases padomes kvorumu, minētais atlases padomes dalībnieks jāaizstāj ar citu padomes dalībnieku. Ja pētniecības projektu vērtēšana notikusi interešu konflikta apstākļos, nevienu pētniecības projektu pieteikumu pirms pārvērtēšanas apstiprināt nevar. Pārvērtēšanu veic no jauna izveidotā pētniecības projektu atlases padome, kurā interešu konflikta riski ir novērsti. Tāpat grozījumi paredz, ka jaunie atlases padomes dalībnieki ir piesaistāmi atklātā konkursā. Jaunizveidotā padome pārvērtē visus pētniecības projektu pieteikumus – gan apstiprinātos, gan noraidītos. Pārvērtēšanas procesu ir jādokumentē. Atlases padomes dalībnieki, kuri paliek padomē, pārvērtēšanā var izmantot sākotnēji sniegtos vērtējumus, šiem padomes dalībniekiem apliecinot, ka viņu sākotnējais vērtējums paliek nemainīgs, tādējādi taupot šo dalībnieku laiku. Protokolu, kas atspoguļo pārvērtēšanu, pēc tās noslēgšanas jāiesniedz Centrālajā finanšu un līgumu aģentūrā (CFLA), lai CFLA noslēgtu līguma par projekta īstenošanu grozījumu procedūru. Kompetences centram padomes locekļi ir jāiepazīstina ar kompetences centra kārtību un dokumentāciju par interešu konflikta novēršanu, stratēģiju, pētījumu izvērtēšanas kārtību un vērtēšanas kritērijiem, kā arī citiem atlases padomes dalībniekiem saistošiem dokumentiem. Šo procesu nepieciešams protokolēt. Savukārt padomes dalībniekiem jāparaksta objektivitātes, konfidencialitātes un interešu konflikta neesamības apliecinājumi.", "link": "https://www.delfi.lv/bizness/37293360/bankas_un_finanses/55723104/ar-grozijumiem-cer-noverst-interesu-konfliktus-kompetences-centru-programmu-istenosanai"},
{"title": "KP atļauj 'BaltCap' iegādāties automatizācijas pakalpojumu sniedzēja 'Hansab' akciju kontrolpaketi", "category": "Finanses", "body": "Konkurences padome  (KP) atļāvusi  Igaunijas  \" BaltCap  Private Equity Fund III Usaldusfond\" iegādāties Igaunijas holdinga sabiedrību - automatizācijas pakalpojumu sniedzēju \"Hansab Group\", informēja KP pārstāvji. KP nekonstatēja būtisku kaitējumu konkurencei, tāpēc lēma par darījuma atļaušanu. \"BaltCap Private Equity Fund III Usaldusfond\" pamatdarbības veids ir investīciju fonda pārvaldīšana, kas veic ieguldījumus dažādu nozaru uzņēmumos. Savukārt otrs apvienošanās dalībnieks \"Hansab Group\" ir Igaunijā reģistrēta holdinga sabiedrība, kuras pamatdarbības veids ir komplekso risinājumu, tostarp ar programmatūru integrētas aparatūras, tirdzniecība, kā arī pārdoto risinājumu apkalpošana un apkope. Tās meitassabiedrība ir Latvijā reģistrēta SIA \"Hansab\", kas nodarbojas ar komplekso risinājumu tirdzniecību, apkalpošanu un apkopi. Izvērtējot uzņēmumu sniegto un KP rīcībā esošo informāciju, KP secina, ka apvienošanās rezultātā būtiski nemainīsies tirgus struktūra, nemazināsies konkurence un neizveidosies vai nenostiprināsies dominējošais stāvoklis ietekmētajos tirgos Latvijā, tāpēc apvienošanās darījums ir atļaujams. Jau ziņots, ka privātā kapitāla fondu pārvaldnieks \"BaltCap\" iegādāsies 70% Baltijas automatizācijas tehnoloģiju uzņēmuma \"Hansab Group\" akciju. Darījuma cena un detaļas netiek atklātas. Darījums tiks pabeigts tuvāko mēnešu laikā, tiklīdz tiks saņemti visi nepieciešamie apstiprinājumi un atļaujas no attiecīgajām Baltijas valstu uzraudzības iestādēm. \"Hansab\" ir plaši pārstāvēts Latvijā, Lietuvā un Igaunijā, un pateicoties \"BaltCap\" investīcijām, uzņēmums plāno dažādot savu pakalpojumu portfeli un paplašināties arī ārpus Baltijas reģiona. \"Hansab\", kas dibināts 1991.gadā, izstrādā un sniedz drošības, maksājumu apstrādes, tirdzniecības vietu, sūtījumu piegādes, rindu regulēšanas sistēmu, autostāvvietu un citus automatizācijas risinājumus uzņēmumiem no loģistikas, finanšu, mazumtirdzniecības un citām nozarēm, kā arī no publiskā sektora. Uzņēmums darbojas Igaunijā, Latvijā, Lietuvā un Somijā, un tam ir 18 biroji un apkalpošanas punkti visā reģionā. \"BaltCap\" vadošais partneris Dagnis Dreimanis norāda, ka \"Hansab\" ir atzīts uzņēmums, kas ir izveidojis efektīvu, augstas kvalitātes klientu apkalpošanas modeli strauji augošajā automatizācijas jomā, tāpēc \"BaltCap\" saredz plašu iespēju loku šī uzņēmuma izaugsmei, izmantojot \"BaltCap\" ilggadējo pieredzi, virzot Baltijas uzņēmumus attīstībai globālajā tirgū. \"Hansab Group\" dibinātājs un izpilddirektors Aigars Urva uzsver, ka mērķis ir paātrināt izaugsmi un apgūt jaunas darbības jomas un noieta tirgus. Līdz ar darījuma noslēgšanos Urva turpinās darbu \"Hansab Group\" padomē un AS \"Hansab Estonia\" izpilddirektors Janno Kallikorms kļūs par \"Hansab Group\" izpilddirektoru. Darījumu konsultēja \"Cobalt Legal\" un \"Sorainen\". Baltijas valstu privātā kapitāla ieguldījumu fonds \"BaltCap\" kopš 1995.gada investējis vairāk nekā 100 dažādu nozaru uzņēmumos un piesaistījis kopējo kapitālu vairāk nekā 700 miljonu eiro apmērā. \"BaltCap\" ir pārstāvēts visās trijās Baltijas valstīs ar vietējiem birojiem un investīciju komandām Rīgā, Tallinā, Viļņā, kā arī Varšavā, Helsinkos un Stokholmā. \"Hansab\" ir tehnoloģiju uzņēmums automatizācijas, digitalizācijas un drošības jomās. \"Hansab\" starptautiski piedāvā automatizētu satiksmes pārvaldības sistēmu \"Entringo Traffic\" un viedo autostāvvietu pārvaldības sistēmu \"Entringo Parking\". \"Hansab\" ieņēmumi 2022.gadā sasniedza 40 miljonus eiro, no kuriem vairāk nekā puse tika gūta no pakalpojumu sniegšanas. Latvijas SIA \"Hansab\" pagājušajā gadā strādāja ar 6,466 miljonu eiro apgrozījumu, kas ir par 12,4% vairāk nekā 2021.gadā, kā arī kompānija cieta zaudējumus 20 746 eiro apmērā pretstatā peļņai gadu iepriekš. Kompānija \"Hansab\" reģistrēta 1993.gada septembrī, un tās pamatkapitāls ir 350 670 eiro. Uzņēmums pieder Igaunijas \"Hansab Group\".", "link": "https://www.delfi.lv/bizness/37293360/bankas_un_finanses/55725564/kp-atlauj-baltcap-iegadaties-automatizacijas-pakalpojumu-sniedzeja-hansab-akciju-kontrolpaketi"},
{"title": "Rumānijas hidroelektrostacija, startējot biržā, piesaista 1,8 miljardus dolāru", "category": "Finanses", "body": "Rumānijas  uzņēmums, kam pieder hidroelektrostacijas, savā publiskajā akciju piedāvājumā biržā (IPO) piesaistījis apmēram 1,8 miljardus dolāru, kas, kā ziņo \"Bloomberg\", ir šī gada lielākā savāktā summa Eiropā. Uzņēmums \"Fondul Proprietatea\", kas pārvaldīja daļu no Rumānijas hidroelektrības ražotāja, pārdodot biržā sev piederošās akcijas, piesaistījis 8,1 miljardu rumāņu leju (1,8 miljardus dolāru jeb 1,63 miljardus eiro). Tas ir valsts visu laiku lielākais sākotnējais publiskais piedāvājums un šī gada lielākā debijā biržā Eiropā. Rumānijas lielākais elektroenerģijas ražotājs \"Hidroelectrica\", kā jau daudzi citi šāda veida Eiropas uzņēmumi, līdz šim bija daļēji valsts kontrolēts. Bukarestes biržā akcijas sāks tirgot 12. jūlijā. Zaļās enerģijas ražotāja vērtība tiek lēsta ap 9,49 miljardiem eiro un, kā raksta \"Bloomberg\", veiksmīgais starts varētu piesaistīt investoru interesi uzņēmumam arī nākotnē. \"Mēs esam gaidījuši šo notikumu vairāk nekā 10 gadus,\" paziņojumā uzsvēris enerģētikas ministrs Sebastjans Burdudža. “Iekļaušana biržā nozīmē caurspīdīgumu, kapitalizāciju un ir mūsdienu ekonomikas rādītājs. Šis ir ceļš, kas ejams arī citiem valsts enerģētikas nozares uzņēmumiem,\" komentējis ministrs. Tāpat kā citi enerģijas ražotāji Eiropā, arī Rumānijas uzņēmums pagājušajā gadā piedzīvoja ieņēmumu pieaugumu, jo Krievijas iebrukums Ukrainā izraisīja elektroenerģijas cenu kāpumu. Uzņēmuma tīrie ienākumi salīdzinājumā ar iepriekšējā gada atbilstošo periodu pieauga par aptuveni 45%. Tā peļņa šā gada pirmajā ceturksnī pieauga par 34% līdz 1,7 miljardiem leju. Uzņēmums dividenžu politika, kas paredz 90% peļņas atdošanu akcionāriem un pat iespējamās ārkārtas izmaksas, var palielināt akciju pievilcību.", "link": "https://www.delfi.lv/bizness/37293360/bankas_un_finanses/55726512/rumanijas-hidroelektrostacija-startejot-birza-piesaista-1-8-miljardus-dolaru"},
{"title": "Darba meklētājus aktīvi uzrunā krāpnieki – negodprātīgi iegūst bankas pieejas datus", "category": "Finanses", "body": "Aktivizējušies  krāpnieki , kuri paši uzrunā darba meklētājus, izliekoties par lielu uzņēmumu pārstāvjiem, \"Delfi Bizness\" pavēstīja \" Citadele  banka\" pārstāvji. Bankā atklāj, ka krāpnieki uzrunā iedzīvotājus, kuri izvietojuši sludinājumus dažādos interneta portālos vai sociālajos tīklos. Lai pieteiktos vakancei, naudas izkrāpēji upurus aicina atvērt kontu bankā, pierunā atdot pieejas datus un tos izmanto dažādu aizdevumu ņemšanai, kā arī preču iegādei nomaksā. Kā novērojusi \"Citadele\", shēma darbojas līdzīgi kā citas – krāpnieki pierunā iedzīvotājus atdot tiem internetbankas pieejas datus. Tālāk viņi nomaina klienta kontaktinformāciju, ieskaita kontā summu, ja tas ir no jauna izveidots konts, un tālāk seko aktīva pieteikšanās dažādiem ātrajiem aizdevumiem un preču iegādei nomaksā. Preces tiek pasūtītas ar saņemšanu pakomātā, un tālāk tirgotas tajās pašās platformās, kur darba meklētāji sākotnēji izvietojuši sludinājumus, ka meklē darbu. Krāpnieki iegādājas elektronikas preces vai jebkuras preces, kuras iespējams ātri realizēt. \"Pēdējā laikā esam konstatējuši vairākus gadījumus, kur klienta kontā tiek ieskaitītas vairākas naudas summas no dažādiem aizdevējiem. Ar klientu sazināties nav iespējams, un jāveic tāds kā detektīva darbs, lai vispār sameklētu īsto klienta telefona numuru. Krāpnieki visu informāciju klienta datos ir nomainījuši, jo caur internetbanku krāpniekiem ir arī piekļuve klienta kontaktinformācijai. Savukārt, autorizējoties ar internetbanku, rodas iespēja piekļūt arī dažādiem portāliem, internetveikaliem un kreditēšanas platformām,\" saka \"Citadeles\" Privātpersonu apkalpošanas daļas vadītājs Jānis Mūrnieks. Viņš skaidro, ka šādas situācijas rodas, jo krāpnieki izmanto cilvēka vēlmi atrast darbu un iestāsta tam, ka interneta bankas pieejas – lietotājvārdu, paroli var atdot potenciālajam darba devējam. \"Tā ir cilvēka vēlme uzticēties autoritātei, ar ko krāpnieki manipulē,\" saka viņš. Banka atgādina, ka sava bankas konta pieejas datus nedrīkst dot nevienam. Tāpat arī elektroniskā paraksta paroles ir rūpīgi jāsargā, lai krāpnieki tās nevarētu izmantot autentificējoties bankā un valsts iestāžu e-pakalpojumu lapās. Digitālā identitāte atvieglo pakalpojumu saņemšanas procesu, bet šie dati ir jāsargā tāpat, kā jebkurš personu apliecinošs dokuments.", "link": "https://www.delfi.lv/bizness/37293360/bankas_un_finanses/55720582/darba-mekletajus-aktivi-uzruna-krapnieki-negodpratigi-iegust-bankas-pieejas-datus"},
{"title": "Izsolē pārdoti 105 grami 'Baltic International Bank' piederošo zelta stieņu", "category": "Finanses", "body": "Izsolē trešdien, 5. jūlijā, pārdoti 105 grami likvidējamajai \" Baltic International Bank \" piederošo zelta stieņu par 6041,1 eiro, pavēstīja bankas likvidatora pārstāvji. Uz zelta stieņu izsoli bija pieteicies viens dalībnieks, kurš iegādājās vienu loti, kuru veidoja zelta stieņi ar kopējo svaru 105 grami, nosolot to par 6041,1 eiro. Kopumā izsolēs bankas likvidators Olavs Cers piedāvāja iegādāties zelta stieņus, kas sadalīti septiņās lotēs. Tostarp vienā lotē varēja iegādāties zelta stieņus ar kopējo masu 105 grami, vienā lotē varēja iegādāties zelta stieņus ar kopējo masu seši kilogrami, bet piecās lotēs varēja iegādāties zelta stieņus ar kopējo masu 10 kilogramu. Izsolēs zelta stieņu sākumcena bija aktuālā zelta biržas cena 5. jūlijā. Ekonomisko lietu tiesa 2023. gada marta beigās apmierināja Latvijas Bankas iesniegto \"Baltic International Bank\" likvidācijas pieteikumu. Banka ir atzīta par likvidējamu no 2023. gada 24. marta. Finanšu un kapitāla tirgus komisija  ( FKTK ), kas kopš šā gada ir pievienota Latvijas Bankai, 2022. gada 12. decembrī atzina \"Baltic International Bank\" par tādu finanšu iestādi, kas ir nonākusi vai, iespējams, nonāks finanšu grūtībās, un nolēma neveikt \"Baltic International Bank\" noregulējumu, proti, neīstenot pasākumus bankas darbības stabilizēšanai. Pēc FKTK skaidrotā, \"Baltic International Bank\" darbības stratēģija neatbilda bankas iespējām un nebija īstenojama, tāpēc banka ilgstoši nenodrošināja pelnītspējīgu biznesa modeli. Tāpat bankai bija nopietni iekšējās pārvaldības trūkumi, tostarp noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā. 2022. gadā \"Baltic International Bank\", pēc neauditētajiem datiem, strādāja ar zaudējumiem 26,773 miljonu eiro apmērā, kas ir 5,3 reizes vairāk nekā 2021. gadā. Bankas aktīvi 2022. gada 31. decembrī bija 139,051 miljona eiro apmērā, kas ir par 33,8% jeb 71,12 miljoniem eiro mazāk nekā 2021. gada beigās. Bankas lielākie akcionāri ir  Valērijs Belokoņs  (38,13%) un Vilorijs Belokoņs (21,3%).", "link": "https://www.delfi.lv/bizness/37293360/bankas_un_finanses/55729442/izsole-pardoti-105-grami-baltic-international-bank-piederoso-zelta-stienu"},
{"title": "'Viss par vienu šaušanas spēli'. Cīņa starp 'Microsoft', uzraugiem un 'Sony' saasinās", "category": "Finanses", "body": "Videospēļu pasaule nu jau gadiem apgroza ievērojamas naudas summas, krietni apsteidzot kino, mūziku un citas izklaides industrijas. Pērn videospēļu ieņēmumi, ieskaitot mobilo telefonu spēles, pārsniedza 180 miljardus ASV dolāru, bet analītiķu prognozes liecina, ka šogad tie varētu sasniegt vismaz 220 miljardus ASV dolāru. Tādēļ nav brīnums, ka konkurence starp tirgus spēlētājiem saasinās un uzraugiem ir rūpīgi jāizvērtē katrs darījums, ko veic lielākie nozares dalībnieki. Nu jau gadu zem uzraugu lupas tiek rūpīgi vētīta “Microsoft” vēlme iegādāties videospēļu izstrādātāju un izdevēju “Activision Blizzard”. Jūlijā ASV un britu uzraugiem jāpieņem lēmums, vai atļaut 69 miljardus ASV dolāru vērto darījumu, kas \" Microsoft \" padarītu par trešo lielāko videospēļu kompāniju pasaulē.  Pagājušajā nedēļā ASV tiesa uzklausīja argumentus “par” un “pret” atļauju darījumam notikt. Lai gan \"uz spēles\" ir desmitiem spēļu sēriju un miljardiem dolāru, ASV tiesnese secinājusi, ka viss strīds starp uzraugiem un \"Microsoft\" ir \"par vienu šaušanas spēli\". Tehnoloģiju milzis “Microsoft” jau vairākas desmitgades ir arī aktīvs videospēļu pasaules dalībnieks, izdodot un izstrādājot spēles. Tāpat arī “Microsoft” paspārnē 2000. gados dzima videospēļu konsole “Xbox”, kurai bija jākonkurē ar japāņu “ Sony ”, “Nintendo” un tolaik arī vēl “Sega” iekārtām.  ‘Ekselis’, kuru pārvaldīs mākslīgais intelekts. Investori ‘Microsoft’ iegulda piesardzīgi. Dažos periodos “Xbox” un attiecīgi “Microsoft” apsteidza konkurentus, bet citos iepalika. Sevišķi pamanāms tas bijis pēdējos gados, kad “Sony” ar “Playstation 4” un “Playstation 5” aizsteidzās priekšā amerikāņu konsolei. Portāls “The Verge” un citi videospēļu mediji to skaidro ar faktu, ka “Sony” vai nu pieder, vai ir cieša sadarbība ar videospēļu studijām, kas izstrādā kvalitatīvākas, interesantākas un, galvenais, ekskluzīvas spēles viņu platformai. Tirgus analītikas kompānija “Ampere Analysis” secināja, ka 2022. gadā “Sony” piederēja 45% no visa videospēļu konsoļu tirgus, kamēr “Xbox” un “Nintendo” katram piederēja apmēram ceturtdaļa tirgus. Nenoliedzami, šo problēmu pamanīja arī “Microsoft”, un, lai to risinātu, kompānija sāka iegādāties videospēļu kompānijas.", "link": "https://www.delfi.lv/bizness/37293360/bankas_un_finanses/55722428/viss-par-vienu-sausanas-speli-cina-starp-microsoft-uzraugiem-un-sony-saasinas"},
{"title": "Indijas lauku reģionos pieaug bagātnieku skaits", "category": "Finanses", "body": "Lai arī pēdējās desmitgadēs  Indija  ir pieredzējusi strauju ekonomikas izaugsmi, tā vēl aizvien ir valsts ar ārkārtīgi augstu nabadzības līmeni. Taču, kā liecina jauni dati, valsts reģionos strauji pieaug bagāto mājsaimniecību skaits. Saskaņā ar jaunajiem datiem, Indijas \"superbagāto\" ģimeņu skaits desmit gadu laikā pieaugs piecas reizes, ziņo \"Bloomberg\". Īpaši bagāto mājsaimniecību skaits, kuras nopelna vairāk nekā 20 miljonus rūpiju (243 230 ASV dolāru) gadā, gandrīz dubultojās līdz 1,8 miljoniem piecu gadu laikā līdz 2021. gadam, liecina trešdien publicētais ziņojums \"People's Research on India's Consumer Economy and India's Citizen Environment\" . Šādu mājsaimniecību pieaugums lauku reģionos bija 14,2%, salīdzinot ar 10,6% pilsētās. \"Cilvēki arvien vairāk iesaistās komerciālos lauksaimniecības uzņēmumos, kā arī ar lauksaimniecību nesaistītās darbībās lauku apvidos,\" sacīja Raješs Šukla, ziņojuma autors. \"Uzņēmēji ieplūst lauku apvidos, radot darbavietas un mazie uzņēmumi, kas virza ekonomiku.\" Globālie bagātības pārvaldnieki un ārvalstu bankas Indijā paplašinās. Šī valsts kļūst par mājvietu pieaugošam miljonāru skaitam. \"Oxfam International\" lēš, ka laikā no 2018. līdz 2022. gadam Indija katru dienu kaldināja 70 jaunus miljonārus. Līdzās plaukstošajai vidusšķirai, kas tērē par luksusa automašīnām un ārzemju brīvdienām, Āzijas trešajā lielākajā ekonomikā ir vērojams arī straujš miljardieru pieaugums. Lai gan tas uzsver valsts izaugsmes potenciālu un palielina investoru interesi, tas arī uzsver pieaugošo nevienlīdzību valstī, raksta \"Bloomberg\".", "link": "https://www.delfi.lv/bizness/37293360/bankas_un_finanses/55730766/indijas-lauku-regionos-pieaug-bagatnieku-skaits"},
{"title": "Akciju cenas turpina krist", "category": "Finanses", "body": "Savukārt ASV vēlmi pirkt akcijas mazināja publiskotā Federālās rezervju sistēmas Atvērtā tirgus komitejas jūnija sēdes stenogramma, kas liecina, ka FRS šogad vēl divas reizes varētu palielināt bāzes procentlikmi. ASV biržu indekss \"Dow Jones Industrial Average\" trešdien samazinājās par 0,4% līdz 34 288,64 punktiem, indekss \"Standard & Poor's 500\" saruka par 0,2,% līdz 4446,82 punktiem, savukārt indekss \" Nasdaq  Composite\" kritās par 0,2% līdz 13 791.,65 punktiem. Londonas biržas indekss FTSE 100 trešdien samazinājās par 1% līdz 7442,10 punktiem, Frankfurtes biržas indekss  DAX  saruka par 0,6% līdz 15 937,58 punktiem, bet Parīzes biržas indekss CAC 40 kritās par 0,8% līdz 7310,81 punktam. Ņujorkas biržas elektroniskajā tirdzniecībā WTI markas jēlnaftas cena trešdien palielinājās par 0,7% līdz 71,79 ASV dolāriem par barelu. \"Brent\" markas jēlnaftas cena Londonas biržā kāpa par 0,5% līdz 76,65 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien saruka par 2,9% līdz 34,37 eiro par megavatstundu. Eiro vērtība pret ASV dolāru trešdien samazinājās no 1,0879 līdz 1,0857 dolāriem par eiro, britu mārciņas vērtība pret ASV dolāru saruka no 1,2713 līdz 1,2704 dolāriem par mārciņu, bet ASV dolāra vērtība pret Japānas jenu palielinājās no 144,47 līdz 144,65 jenām par dolāru. Eiro vērtība pret britu mārciņu saruka no 85,57 līdz 85,43 pensiem par eiro.", "link": "https://www.delfi.lv/bizness/37293360/bankas_un_finanses/55727854/akciju-cenas-turpina-krist"},
{"title": "Miljardu pārvaldītāji grib ieviest 'Bitcoin' fondus. Vai kriptovalūtas atkal nesīs peļņu?", "category": "Finanses", "body": "Pasaules lielākie finanšu spēlētāji vēlas saviem klientiem piedāvāt \" Bitcoin \" kriptovalūtas elektroniski tirgotos fondos (ETF) un ir vērsušies pie ASV regulatoriem pēc atļaujas tos izveidot. Daži to sauc par pozitīvu ziņu kriptovalūtu vērtības celšanai, kamēr citi norāda, ka ilgtermiņā šie \"papīra\" ieguldījumi bojās reputāciju un nodarīs vairāk ļauna nekā laba. “Bitcoin” sākotnēji tika radīts kā alternatīva tradicionālajām finansēm – valstu kontrolētajām valūtām un svārstīgajiem akciju tirgiem, kur liels svars un ietekme ir milzīgajiem institucionālajiem investoriem, kas pārvalda miljardiem ASV dolāru vērtus aktīvus. Nu šie paši institucionālie investori, kuri pirms dažiem gadiem “Bitcoin” uzlūkoja kā “muļķības”, plāno izveidot ETF, kas ļautu klientiem ieguldīt kriptovalūtās, nepērkot pašas kriptovalūtas un tādējādi vismaz teorētiski samazinot riskus, kas nāk ar ieguldīšanu nestabilajās digitālajās monētās, kuru vērtība kāpj un krīt, pateicoties to lietotāju uzticībai un cerībām. Jāmin gan, ka šis nebūtu pirmais \"Bitcoin\" vai citu kriptovalūtu produkts, bet, kā norāda eksperti būtu pirmais ASV, kas tiešā veidā varētu ietekmēt kriptovalūtu cenas. Jūnija vidū amerikāņu investīciju kompānija “BlackRock”, kura savu klientu vārdā globāli pārvalda vairāk nekā 9 triljonus ASV dolāru, vērsās pie ASV finanšu tirgus regulatora (SEC) ar dokumentiem par “Bitcoin” fonda izveidi – “iShares Bitcoin Trust”. Jūnija beigās sekoja arī ne mazāk zināmais investīciju uzņēmums “Fidelity”. “Faktu, ka “BlackRock” – cienīts un labi zināms aktīvu pārvaldīšanas uzņēmums – ir pieteicis “Bitcoin” ETF, var uzskatīt par pozitīvu virzību regulējuma apstiprināšanas meklējumos,” sarunā ar “Reuters” sacīja Džošua Ču, blokķēdes tehnoloģiju grupas XBE galvenais riska speciālists,", "link": "https://www.delfi.lv/bizness/37293360/bankas_un_finanses/55727860/miljardu-parvalditaji-grib-ieviest-bitcoin-fondus-vai-kriptovalutas-atkal-nesis-pelnu"},
{"title": "ECB rīkosies, ja redzēs, ka vienlaikus aug uzņēmumu peļņa un darbinieku algas, norāda Lagarda", "category": "Finanses", "body": "Eiropas Centrālā banka  nevilcināsies rīkoties, ja redzēs vienlaicīgu uzņēmumu peļņas un algu pieaugumu, sacīja prezidente  Kristīne Lagarda . Intervijā Francijas reģionālajam laikrakstam \"La Provence\" viņa sacīja, ka politikas veidotājiem vēl ir \"jāstrādā\", lai kontrolētu inflāciju. ECB amatpersonas vēlas zināt, vai uzņēmumi būs gatavi samazināt peļņu, lai kompensētu darbiniekiem izmaksu kāpumu, \"vai mēs redzēsim divkāršu pieaugumu - peļņas un algas,\" viņa sacīja. \"Abu vienlaicīga palielināšana palielinātu inflācijas riskus, un mēs šādu risku priekšā nestāvēsim dīkā.\" ECB vadītājas komentāri izteikti pirms 27. jūlija lēmuma, kurā tiek paredzēts procentu likmes pieaugums par ceturtdaļpunktu. Šobrīd ECB amatpersonas diskutē, vai celt likmes septembrī, raksta \"Bloomberg\".", "link": "https://www.delfi.lv/bizness/37293360/bankas_un_finanses/55732676/ecb-rikosies-ja-redzes-ka-vienlaikus-aug-uznemumu-pelna-un-darbinieku-algas-norada-lagarda"},
{"title": "Slavenā dziedātāja Svifta gandrīz kļuva par bankrotējuša kriptouzņēmuma 'seju'", "category": "Finanses", "body": "Pasaulē populārā ASV mūziķe Teilore Svifta bija piekritusi kļūt par bankrotējušā, klientu naudu izsaimniekojošā uzņēmuma FTX seju, bet kriptobiržas pusei šķita, ka prasītie 100 miljoni ASV dolāru ir par daudz, ziņo  CNN . Vairākkārtējā \" Grammy \" balvas ieguvēja un ārkārtīgi populārā mūziķe Svifta, precīzāk gan viņas biznesa menedžeri bija piekrituši darījumam par kriptovalūtu biržas FTX reklamēšanu. Darījuma summa bija ap 100 miljoniem ASV dolāru. Tiek minēts, ka, ja darījums notiktu, viena no aktivitātēm, kā Svifta reklamētu kriptovalūtas un FTX, būtu koncertu biļetēm piesaistīta  NFT  kolekcija. Par šo darījumu publiski ziņas izskanējušas jau iepriekš, bet šobrīd medijiem atklāta summa, par kādu notika sarunas. Sviftas puse bija mierā ar darījumu, bet tieši FTX atteicās, jo prasītā summa šķita pārāk liela. Jāatgādina, ka pērn FTX, kas bija ASV kriptovalūtu pasaules līderis, sabruka pāris dienu laikā. Pēc tam atklājās, ka tās vadītājs Sems Benkmans-Frīds ir izsaimniekojis klientu naudu, ieguldot to citos projektos. Pret Benkmenu-Frīdu, kurš decembrī stājās ASV tiesas priekšā, ir izvirzītas daudzas apsūdzības. Smagākās no tām ir saistītas ar krāpniecību, izsaimniekošanu un pat naudas atmazgāšanu. Kā rakstīja kriptovalūtu medijs \"Coindesk\", ASV valdība pret Benkmenu-Frīdu neizturas kā pret nejauši noziegumos iepinošos \"brīnumbērnu\", bet kā pret rūdītu finanšu noziedznieku. Starp slavenībām, kas reklamējušas FTX, bijuši arī  Toms Breidijs , Žizele Bundhena, Stefans Karijs un  Naomi Osaka . Breidijam un Bundhenai piederēja arī FTX akcijas. Slavenības, kas pēdējos gados atbalstīja FTX un citus kriptovalūtas projektus, tostarp Džimijs Falons, Madonna un  Kima Kardašjana , ir nonākušas likumsargu redzeslokā un, kā raksta CNN, tiek vainotas par uzticamības nodrošināšanu riskantajiem kriptovalūtas produktiem. Pagājušajā gadā ASV uzraugi apsūdzēja sabiedrības dāmu Kardašjanu par kriptovalūtas aktīva \"Ethereum Max\" reklamēšanu. Kardašjana piekrita samaksāt 1,3 miljonu dolāru lielu soda naudu.", "link": "https://www.delfi.lv/bizness/37293360/bankas_un_finanses/55732656/slavena-dziedataja-svifta-gandriz-kluva-par-bankrotejusa-kriptouznemuma-seju"},
{"title": "Pasaulē sarūk akciju cenas", "category": "Finanses", "body": "Analītiķi norāda, ka investoru noskaņojumu sabojājis tas, ka arī turpmāk gaidāmi  Eiropas Centrālās bankas , ASV Federālās rezervju sistēmas un citu centrālo banku lēmumi par procentlikmju paaugstināšanu nolūkā cīnīties pret inflāciju. \"Šī acīmredzamā centrālo banku vēlme sagraut pieprasījumu un riskēt novest ekonomiku līdz recesijai, lai pakļautu kontrolei inflāciju, mudina investorus samazināt ekspozīciju uz akciju tirgiem,\" skaidro \"CMC Markets UK\" galvenais tirgus analītiķis Maikls Hjūsons. ASV biržu indekss \"Dow Jones Industrial Average\" ceturtdien samazinājās par 1,1% līdz 33 922,26 punktiem, indekss \"Standard & Poor's 500\" saruka par 0,8% līdz 4411,59 punktiem, savukārt indekss \" Nasdaq  Composite\" kritās par 0,8% līdz 13 679,04 punktiem. Londonas biržas indekss FTSE 100 ceturtdien samazinājās par 2,2% līdz 7280,50 punktiem, Frankfurtes biržas indekss  DAX  saruka par 2,6% līdz 15 528,54 punktiem, bet Parīzes biržas indekss CAC 40 kritās par 3,1% līdz 7082,29 punktam. Ņujorkas biržas elektroniskajā tirdzniecībā WTI markas jēlnaftas cena ceturtdien palielinājās par mazāk nekā 0,1% līdz 71,80 ASV dolāriem par barelu. \"Brent\" markas jēlnaftas cena Londonas biržā saruka par 0,2% līdz 76,52 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien samazinājās par 5,9% līdz 32,35 eiro par megavatstundu. Eiro vērtība pret ASV dolāru ceturtdien palielinājās no 1,0854 līdz 1,0891 dolāram par eiro, britu mārciņas vērtība pret ASV dolāru pieauga no 1,2704 līdz 1,2738 dolāriem par mārciņu, bet ASV dolāra vērtība pret Japānas jenu samazinājās no 144,66 līdz 144,10 jenām par dolāru. Eiro vērtība pret britu mārciņu pieauga no 85,44 līdz 85,48 pensiem par eiro.", "link": "https://www.delfi.lv/bizness/37293360/bankas_un_finanses/55732334/pasaule-saruk-akciju-cenas"},
{"title": "Biržā sāks tirgot 16 tūkstošus 'Indexo' papildus akcijas", "category": "Finanses", "body": "Biržā \" Nasdaq Riga \" no šodienas tiks sākta tirdzniecība ar 16 896 ieguldījumu pārvaldes sabiedrības \" Indexo \" papildus akcijām līdzās jau tirgotajām \"Indexo\" akcijām, teikts biržas paziņojumā. Pēc papildus akciju tirdzniecības sākšanas tirdzniecībai pieejamo akciju skaits būs 3 585 407. Jau ziņots, ka \"Indexo\" palielina pamatkapitālu par 16 896 eiro. Realizējot personāla opciju konversiju, \"Indexo\" valde 28.j ūnijā pieņēma lēmumu par \"Indexo\" pamatkapitāla palielināšanu par 16 896 eiro, emitējot jaunas 16 896 dematerializētas akcijas, ar katras akcijas nominālvērtību viens eiro, kas 5.jūlijā reģistrētas komercreģistrā. Jaunās emitētās akcijas tiek sadalītas \"Indexo\" personāla opciju plāna dalībniekiem, proporcionāli tiem piederošo personāla opciju skaitam, saskaņā ar \"Indexo\" \"Personāla opciju programmu 2021\". Pēc pamatkapitāla palielināšanas, kopējais \"Indexo\" pamatkapitāls ir 3 585 407 eiro. Jau vēstīts, ka \"Indexo\" pagājušajā gadā strādāja ar auditētajiem zaudējumiem 1,271 miljona eiro apmērā pretstatā peļņai gadu iepriekš. Savukārt 2023.gada pirmajā ceturksnī \"Indexo\" zaudējumi bija 729 321 eiro, kas ir 3,2 reizes vairāk nekā pagājušā gada attiecīgajā periodā. \"Indexo\" izveidota 2017.gadā. Pēc \"Nasdaq Riga\" publicētās informācijas, \"Indexo\" lielākie akcionāri ir Henrikam Karmo piederošā SIA \"Perfect Match\" ar 8,44% un Valdim Siksnim piederošā SIA \"VSCAP\" ar 6,45%. Pārējiem akcionāriem pieder mazāk nekā 5% \"Indexo\" akciju katram. \"Indexo\" akcijas ir iekļautas \"Nasdaq Riga\" oficiālajā sarakstā.", "link": "https://www.delfi.lv/bizness/37293360/bankas_un_finanses/55733550/birza-saks-tirgot-16-tukstosus-indexo-papildus-akcijas"},
{"title": "'Swedbank' pārtrauks maksājumus uz augsta riska valstīm", "category": "Finanses", "body": "Lai mazinātu starptautisko maksājumu riskus atbilstoši zema riska bankas stratēģijai, \" Swedbank \" pārtrauks izejošos maksājumus uz vairākām augsta riska valstīm, liecina paziņojums bankas mājaslapā. Valstis, kuras klasificētas kā augsta riska, ir Afganistāna; Amerikāņu Samoa; Angilja; Aruba; Beliza; Butāna; Bonaire, Sent Eustatiusa un Saba; Britu Virdžīnu salas; Bruneja; Burkinafaso; Burundi; Centrālāfrikas Republika; Čada; Komoru salas; Kuka salas; Korejas Tautas Demokrātiskā Republika (Ziemeļkoreja); Džibutija; Austrumtimora (Timora-Leste); Salvadora; Ekvatoriālā Gvineja; Eritreja; Svatini (Svazilenda); Fidži; Gambija; Grenāda; Gvineja; Gvineja-Bisava; Haiti; Irānas Islāma Republika; Irāka; Kiribati; Lesoto; Māršala salas; Mauritānija; Mjanma (Birma); Mikronēzijas Federatīvās Valstis; Montserrata; Nauru; Nigēra; Niue; Ziemeļu Marianas salas; Palau; Papua-Jaungvineja; Svētās Helēnas sala; Svētā Lūsija; Sentvinsenta un Grenadīnas; Samoa; Santome un Prinsipi; Sīrija; Zālamana salas; Somālija; Dienvidsudāna; Surinama; Tonga; Tērksas un Kaikosas salas; Tuvalu; Vanuatu; Venecuēlas Bolivāra Republika; Volisa un Futuna; Rietumsahāra. Maksājumi uz šīm valstīm tiks pārtraukti no šā gada 1. septembra. Kā skaidro \"Swedbank\", klientu darījumi uz minētajām valstīm vēsturiski tiek veikti ļoti reti, tikai daži darījumi gadā. \"Swedbank\" ir tiesīga noteikt savai riska politikai atbilstošus pasākumus riska pārvaldīšanai, un minētā pakalpojuma pārtraukšana ir saskaņā ar Vispārējiem darījuma noteikumiem un savstarpēji noslēgtajiem līgumiem, skaidro bankas pārstāvji.", "link": "https://www.delfi.lv/bizness/37293360/bankas_un_finanses/55736330/swedbank-partrauks-maksajumus-uz-augsta-riska-valstim"},
{"title": "Izsolēs piedāvās iegādāties 'Baltic International Bank' piederošas automašīnas", "category": "Finanses", "body": "Izsolēs ar augšupejošu soli piedāvās iegādāties likvidējamajai \" Baltic International Bank \" piederošas divas automašīnas, liecina paziņojums oficiālajā izdevumā \"Latvijas vēstnesis\". Izsolēs bankas likvidators Olavs Cers piedāvās iegādāties automašīnu \"Chevrolet Suburban\" un automašīnu \"Jaguar XJ\". \"Chevrolet Suburban\" reģistrēta 2007.gadā, automašīnas nobraukums ir 298 830 kilometri. Mantas novērtējums un izsoles sākumcena ir 9752,07 eiro bez pievienotās vērtības nodokļa (PVN). Izsoles solis ir 150 eiro. Izsole noslēgsies 27.jūlijā plkst.13. Kustamās mantas izsoles cena ir apliekama ar PVN. Savukārt automašīnas \"Jaguar XJ\" pirmā reģistrācija ir 2017.gadā, automašīnas nobraukums ir 119 053 kilometri. Mantas novērtējums un izsoles sākumcena ir 17 190,08 eiro bez PVN. Izsoles solis ir 250 eiro. Izsole noslēgsies 7.augustā plkst.13. Kustamās mantas izsoles cena ir apliekama ar PVN. Jau vēstīts, ka  Ekonomisko lietu tiesa  2023.gada marta beigās apmierināja Latvijas Bankas iesniegto \"Baltic International Bank\" likvidācijas pieteikumu. Banka ir atzīta par likvidējamu no 2023.gada 24.marta. Finanšu un kapitāla tirgus komisija  ( FKTK ), kas kopš šā gada ir pievienota Latvijas Bankai, 2022.gada 12.decembrī atzina \"Baltic International Bank\" par tādu finanšu iestādi, kas ir nonākusi vai, iespējams, nonāks finanšu grūtībās, un nolēma neveikt \"Baltic International Bank\" noregulējumu, proti, neīstenot pasākumus bankas darbības stabilizēšanai. Pēc FKTK skaidrotā, \"Baltic International Bank\" darbības stratēģija neatbilda bankas iespējām un nebija īstenojama, tāpēc banka ilgstoši nenodrošināja pelnītspējīgu biznesa modeli. Tāpat bankai bija nopietni iekšējās pārvaldības trūkumi, tostarp noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā. 2022.gadā \"Baltic International Bank\", pēc neauditētajiem datiem, strādāja ar zaudējumiem 26,773 miljonu eiro apmērā, kas ir 5,3 reizes vairāk nekā 2021.gadā. Bankas aktīvi 2022.gada 31.decembrī bija 139,051 miljona eiro apmērā, kas ir par 33,8% jeb 71,12 miljoniem eiro mazāk nekā 2021.gada beigās. Bankas lielākie akcionāri ir  Valērijs Belokoņs  (38,13%) un Vilorijs Belokoņs (21,3%).", "link": "https://www.delfi.lv/bizness/37293360/bankas_un_finanses/55741044/izsoles-piedavas-iegadaties-baltic-international-bank-piederosas-automasinas"},
{"title": "Ķīna ar 'Alibaba' saistītam uzņēmumam piespriež teju miljardu dolāru sodu", "category": "Finanses", "body": "Šis ir viens no lielākajiem sodiem, ko piemērojusi Ķīnas Tautas banka, un noslēdz vairāku gadu ilgās peripetijas saistībā ar \"Ant Group\" informācijas slēpšanu un restrukturizāciju pēc 2020. gadā atsauktā sākotnējā publiskā piedāvājuma 37 miljardu dolāru vērtībā. Kopš tā laika  Ķīna  ir strikti sekojusi līdzi vietējai tehnoloģiju nozarei, un \"Ant Group\" bija spiesta pārskatīt savu biznesu, mainot darbības veidu. \"Alibaba\" pieder aptuveni 33% \"Ant Group\" akciju, un abu uzņēmumu dibinātājs ir ķīniešu miljardieris Džeks Ma.", "link": "https://www.delfi.lv/bizness/37293360/bankas_un_finanses/55734826/kina-ar-alibaba-saistitam-uznemumam-piespriez-teju-miljardu-dolaru-sodu"},
{"title": "Vairāk nekā divdesmit centrālās bankas plāno tuvākajos gados izdot digitālās valūtas", "category": "Finanses", "body": "Centrālās bankas, kā liecina aptauja, visā pasaulē ir sākušas pētīt un strādāt pie savu valūtu digitālajām versijām. Kā skaidro \"Reuters\", tas tiek darīts, lai izvairītos no digitālo maksājumu atstāšanas privātā sektora ziņā. Daži meklē arī versijas darījumiem starp finanšu iestādēm. Tas nav pilnīgs jaunums, jo šobrīd šādas digitālās valūtas ir jau Bahamu salās, Jamaikā un Nigērijā. Šveices centrālā banka jūnija beigās paziņoja par savas valūtas izmēģinājumu, savukārt  Eiropas Centrālā banka  gatavojas sākt digitālā eiro testu versiju tuvākajos gados. Digitālais eiro varētu nonākt apritē 2028. gadā. \"Reuters\" vēsta, ka digitālās valūtas testēšanā Ķīnā piedalījušies 260 miljoni cilvēku, kā arī Indija un Brazīlija plāno nākamgad laist klajā savas digitālās valūtas. BIS aptaujāja 86 bankas, no kurām 93% norādīja, ka plāno kaut kādā veidā uzsākt darbu ar digitālajām monētām un 60% sacīja, ka tieši kriptovalūtas ir bijušas tās, kas paātrinājušas šos procesus. BIS norādījis ziņojumā, ka, ja kriptovalūtas un, tā sauktās, stabilās monētas (stable coin) tiks plaši izmantotas, tās var radīt būtiskus riskus ekonomikai.", "link": "https://www.delfi.lv/bizness/37293360/bankas_un_finanses/55741532/vairak-neka-divdesmit-centralas-bankas-plano-tuvakajos-gados-izdot-digitalas-valutas"},
{"title": "‘Nākotnes kapitāls’: Portfeļa izmaiņas uz 2023. gada divdesmit septīto nedēļu", "category": "Finanses", "body": "Neskatoties uz to, ka kopīgais ienesīgums palielinājās, dažiem no ETF labi neveicas. Piemēram, ETF, kas fokusējas uz Āzijas tirgiem, ienesīgums nokrita no +0,36% līdz -0,29%. Arī Eiropas akcijas ETF ienesīgums nokrita no -0,39% līdz pat - 2,55%. Taču iepriekšējā nedēļā labi izauga \" SEB  Active 80F\" fonds un ienesīgums no +0,36% palielinājās līdz +1,25%. Tas arī izglāba visu Kuzikova Roboinvestora portfeli. Biržu atkopšanās turpinās, bet pēc dažu nedēļu izaugsmes, iepriekšēja nedēļā \"S&P 500\" indekss nokrita par 0,53% jeb 23,49 punktiem. Interesanti, ka šoreiz par investoru pesimisma avotu kalpoja pozitīvas ziņas. Nodarbinātības dati liecina par lielāko aizpildīto darbu vietu skaitu nekā bija plānots iepriekš - 497 tūkstoši pie prognozes 240 tūkstoši. Kā arī ISM indekss, kas liecina par biznesa vides optimismu, pieauga no 50,3% līdz 53,9%, bet prognoze bija 51%. Tas viss notiek paralēli joprojām augstai inflācijai un daudzi investori prognozē ka ASV monetārās politikas uzraugi, lai apturētu inflāciju turpinās kredīta likmes pacelšanu. Tiek plānots, ka šogad tas notiks vēl divas reizes un tas turpinās negatīvi ietekmēt biržu akcijas. Baltijas akciju tirgus turpina būt samērā stabils. Rīgas biržas indekss \"OMX Riga\" šonedēļ palielinājās par 3,81%. Viļņas \"OMX Vilnius\" palielinājās par 0,52%, savukārt \"OMX Tallinn\" šonedēļ samazinājās par 0,05%. Kopējais Baltijas biržu indekss \"OMX Baltic Benchmark GI\" šonedēļ palielinājās par 0,41%. Attiecīgi nekādu būtisku svārstību nav. Kriptovalūtu tirgū ir redzami nelieli kāpumi, bet kopumā \" Bitcoin \" cena svārstiem ap nu jau ierastajiem 28 tūkstošiem dolāru par vienu monētu līdz 30 tūkstošiem. Daži cer, ka investīciju milža Blackrock \"Bitcoin\" ETF, ja regulatori dos zaļo gaismu,  iepūtīs jaunu dzīvību kriptovalūtās . Kopīga situācija ar Kuzikova portfeļa akcijām ir šāda: Iepriekšēja nedēļā tikai 2 akcijas no 15 rādīja vērtības pieaugumu, bet 13 akciju vērtība nokrita. Jau otru nedēļu pēc kārtas lielāko izaugsmi parādīja NYT (+0,07%) un MOS (+0,15%). Lielākais kritums bija WMT (-0,25%) un NEE (-0,25%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Iepriekšējā nedēļā veicu pirkumus gan valsts obligācijas (šoreiz ar jau 4,15% ienesīgumu) gan ka arī bija plānots palielināju \"Berkshire Hathaway\" apjomu sava portfelī. Šonedēļ investīcijas ies tehnoloģiju sektorā (GOOGL, AAPL, MSFT), jo pēdējo reizi akcijas no šī segmenta es pirktu maija vidū un rezultātā investīcijas šajā sektorā man atpaliek no pārējiem sektoriem. Nedaudz papildināju savu \"Solana\" krājumu, lai mazliet izlīdzinātu zaudējumus savā portfelī, jo ir arī signāli, ka, ja \"Blackrock\" plānotais \"Bitcoin\" ETF tiks apstiprināts, tad arī citas kriptovalūtas pakāpsies savā vērtībā.", "link": "https://www.delfi.lv/bizness/37293360/bankas_un_finanses/55739550/nakotnes-kapitals-portfela-izmainas-uz-2023-gada-divdesmit-septito-nedelu"},
{"title": "Sākumā investoru atrast grūti. Galvenie šķēršļi, ar kuriem saskaras jaunuzņēmumi", "category": "Finanses", "body": "Finansējuma piešķiršana jaunuzņēmumiem, kas atrodas agrīnā stadijā, ir grūts uzdevums. Tas jo īpaši attiecas uz Centrāleiropu, Austrumeiropu un Dienvideiropu. Pateicoties nozīmīgām pārmaiņām, ko pēdējos gados veicinājusi Eiropas Savienība un valsts iestādes, šobrīd ir daudz programmu, kas risina šos jautājumus, un jaunuzņēmumiem ir kļuvis vieglāk atrast finansējumu. Tomēr jaunuzņēmumu dibinātāji tā vietā, lai pievērstos pareizā investora atrašanai, kas atbilstu ilgtermiņa stratēģijai, diemžēl mēdz meklēt investīcijas visur citur. Ir vairākas kļūdas, kuras jaunuzņēmumi varētu pieļaut, meklējot investorus, taču ir arī risinājumi. Sniegtā informācija ir balstīta uz Tamāsa Bēkasi (Tamás Békási), \"EIT Health\" uzņēmējdarbības izveides vadītāja Reģionālo inovāciju shēmas (RIS) reģionā, kurā ir 13 inovāciju ziņā progresīvākās valstis, pieredzi. Kultūras sagatavotība:  jaunuzņēmumiem bieži vien trūkst kultūras zināšanu, lai sadarbotos ar institucionālajiem investoriem. Daudzi dibinātāji nāk no draugu un ģimenes vides, kur valda elastīga hierarhija. Tomēr, kad šīs nepieredzējušās un bieži vien jaunizveidotās komandas mijiedarbojas ar pieredzējušiem biznesa profesionāļiem, ir nepieciešams cits domāšanas veids. Bēkasi uzskata: \"Jaunuzņēmumiem ir jāmācās sadarboties un jāizprot investoru vēlmes. Ir svarīgi saprast, ka investori nav ne nežēlīgi vilki, ne altruistiski eņģeļi, bet gan uz uzņēmējdarbību vērsti cilvēki.\" Eksperts piebilst: \"Šī problēma ir īpaši izplatīta veselības aprūpes jaunuzņēmumos, kur studenti un ārsti bieži uzņemas iniciatīvu ieviest inovācijas un veidot komandas, bet viņiem nav nepieciešamās uzņēmējdarbības izpratnes, lai orientētos ieguldījumu pasaulē.\" Pareizā investora izvēle:  Tamāss Bēkasi uzskata, ka pirmā investora izvēle ir kā laulības noslēgšana. Labākajā gadījumā partnerattiecības ilgst visu mūžu. Tomēr, ja attiecības nav saderīgas, tas var beigties ar sāpīgu un, iespējams, postošu šķiršanos. Jaunuzņēmumi jau tā ir trausli, un šķiršanās var radīt vēl lielāku spriedzi, kas var novest pie uzņēmuma sabrukuma. Tāpēc ir svarīgi rūpīgi izvēlēties investorus, kuri atbilst jaunuzņēmuma mērķiem, vērtībām un ilgtermiņa redzējumam. Kļūdainu priekšstatu kliedēšana:  daudzi jaunuzņēmumi maldīgi uzskata, ka viņiem ir visas kārtis un ka visiem ir jācīnās viņu labā, jo viņi ir īpašas \"sniegpārsliņas\". No otras puses, arī investori reizēm iekrīt lamatās, uzskatot, ka viņu nauda nodrošina absolūtu kontroli. \"Patiesībā tās ir sadarbības attiecības, kurās abas puses sacenšas, lai gūtu labumu viena otrai. Jaunuzņēmumiem ir privilēģija izvēlēties savus partnerus, taču tiem ir jāatzīst arī investoru sniegtā vērtība,\" uzsver Bēkasi. Stratēģiskie ieguldījumi:  ieguldīšana bez skaidras stratēģijas var izmaksāt dārgi. Daži jaunuzņēmumi uzskata, ka investori ir viegls veids, kā nopelnīt naudu. Pēc veiksmīga prezentācijas pasākuma investoriem var nākties saņemt vilinošu piedāvājumu, taču tas var izrādīties vienreizējs darījums, kas neatbilst uzņēmuma ilgtermiņa plāniem. Kā norāda EIT Health uzņēmējdarbības izveides vadītājs, ir ļoti svarīgi rūpīgi izvērtēt investīciju priekšlikumus un nodrošināt to atbilstību stratēģiskajiem mērķiem. Uzņēmuma nenovērtēšana vai pārvērtēšana:  jaunuzņēmumiem bieži nākas pieņemt grūtus lēmumus, novērtējot savu uzņēmumu. Viņi var pārdot ievērojamu akciju daļu par nelielu ieguldījumu, jo viņiem ļoti nepieciešama nauda. Tomēr viņi var neņemt vērā sekas attiecībā uz nākamajām finansējuma kārtām, kurās viņiem nāktos atteikties no vēl lielāka pašu kapitāla. Un pretēji, pirmajā kārtā nosakot pārāk augstu vērtējumu, var būt grūti piesaistīt papildu investorus, kuri spēj vai vēlas ieguldīt lielus līdzekļus. Ļoti svarīgi ir atrast pareizo līdzsvaru. Ieguldītāja reputācija:  tā var ietekmēt jaunuzņēmuma turpmākos centienus piesaistīt līdzekļus. \"Ja ieguldītājam ir slikta reputācija vai ir zināms, ka ar viņu ir grūti sadarboties, tas var atturēt nākamos ieguldītājus no dalības turpmākajās finansēšanas kārtās, jo tiem savstarpēji jānoslēdz sindikācijas līgums. Lai gan pirmās kārtas ieguldītājs bieži vien ir izšķirošs izdzīvošanai, ir svarīgi apsvērt arī plašākas sekas, ko rada tā reputācija,\" uzsver Bēkasi.", "link": "https://www.delfi.lv/bizness/37293360/bankas_un_finanses/55742304/sakuma-investoru-atrast-gruti-galvenie-skersli-ar-kuriem-saskaras-jaunuznemumi"},
{"title": "Ķīna iedvesmo investorus un akciju cenas kāpj", "category": "Finanses", "body": "Britu mārciņas vērtība pret ASV dolāru sasniedza 15 mēnešu augstāko līmeni, investoriem paredzot agresīvākas Lielbritānijas procentlikmju paaugstināšanas. Tirgu dalībnieki gaidīja trešdien paredzēto ASV patēriņa cenu indeksa datu publicēšanu, kas dos jaunu norādi par ASV Federālās rezervju sistēmas (FRS) plāniem attiecībā uz procentlikmju paaugstināšanu ar mērķi samazināt inflāciju. Tiek prognozēts, ka ASV patēriņa cenu indekss samazināsies līdz 3,1% salīdzinājumā ar 4,0% maijā. ASV biržu indekss \"Dow Jones Industrial Average\" otrdien palielinājās par 0,9% līdz 34 261,42 punktiem, indekss \"Standard & Poor's 500\" pieauga par 0,7% līdz 4439,26 punktiem, savukārt indekss \" Nasdaq  Composite\" kāpa par 0,6% līdz 13 760,70 punktiem. Londonas biržas indekss FTSE 100 otrdien palielinājās par 0,1% līdz 7282,52 punktiem, Frankfurtes biržas indekss  DAX  pieauga par 0,8% līdz 15 790,34 punktiem, bet Parīzes biržas indekss CAC 40 kāpa par 1,1% līdz 7220,01 punktam. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 2,5% līdz 74,83 ASV dolāriem par barelu. \"Brent\" markas jēlnaftas cena Londonas biržā kāpa par 2,2% līdz 79,40 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 3,86% līdz 29,06 eiro par megavatstundu. Eiro vērtība pret ASV dolāru otrdien palielinājās no 1,1001 līdz 1,1010 dolāriem par eiro, britu mārciņas vērtība pret ASV dolāru pieauga no 1,2861 līdz 1,2931 dolāram par mārciņu, bet ASV dolāra vērtība pret Japānas jenu samazinājās no 141,31 līdz 140,36 jenām par dolāru. Eiro vērtība pret britu mārciņu kritās no 85,53 līdz 85,13 pensiem par eiro.", "link": "https://www.delfi.lv/bizness/37293360/bankas_un_finanses/55744842/kina-iedvesmo-investorus-un-akciju-cenas-kapj"},
{"title": "Līdz 17. jūlijam jādeklarē ienākumi no kapitāla pieauguma 2. ceturksnī", "category": "Finanses", "body": "Aprēķinātā nodokļa summa jāiemaksā Vienotajā nodokļu kontā līdz 2023. gada 24. jūlijam. Kapitāla aktīvi ir: Ienākumiem no kapitāla pieauguma tiek piemērota nodokļu likme 20% apmērā. Kapitāla pieaugumu nosaka, no kapitāla aktīva pārdošanas cenas atņemot iegādes vērtību un kapitāla aktīvā veikto ieguldījumu vērtību kapitāla aktīva turēšanas laikā. Deklarāciju par ienākumu no kapitāla pieauguma VID aicina iesniegt elektroniski, izmantojot VID Elektroniskās deklarēšanas sistēmu (EDS). Nodokļu maksātāju ērtībai EDS ir izveidots palīgrīks – vednis “Pārskata perioda deklarācijas par ienākumu no kapitāla pieauguma – DK veidlapas aizpildīšanai”. Soli pa solim, atbildot uz jautājumiem un ievadot datus, tas palīdz izprast kāda informācija nepieciešama aizpildot deklarāciju. Tā kā vednis ir palīgrīks, tikai tur ievadītā un saglabātā informācija nav uzskatāma par iesniegtu VID un tai nav juridiski saistoša rakstura. Pirms nekustamā īpašuma pārdošanas cilvēki aicināti konsultēties VID. Nekustamā īpašuma atsavināšana, t. sk. pārdošana, ir viens no gadījumiem, kad fiziskai personai var būt jāmaksā iedzīvotāju ienākuma nodoklis 20% apmērā no saņemtā ienākuma. Tādēļ pirms nekustamā īpašuma atsavināšanas darījuma aicinām konsultēties VID un uzzināt, vai konkrētajā situācijā iedzīvotāju ienākuma nodoklis ir jāmaksā, kā tas aprēķināms un kāds ir tā samaksas termiņš. Kad par ienākumu no kapitāla pieauguma nav jāmaksā iedzīvotāju ienākuma nodoklis? Iedzīvotāju ienākuma nodoklis nav jāmaksā, ja ienākums tiek gūts no tāda nekustamā īpašuma atsavināšanas (t.sk. pārdošanas), kas atbilst vismaz vienai no šīm pazīmēm: Piemēram, ja cilvēks savu vienīgo nekustamo īpašumu, kas nav bijis tā īpašumā vairāk nekā 60 mēnešus, pārdod 2023. gada 3. jūnijā un 12 mēnešu laikā no nekustamā īpašuma pārdošanas dienas ienākums no jauna netiek ieguldīts funkcionāli līdzīgā nekustamajā īpašumā, tiek uzskatīts, ka 2024. gada 3. jūnijā cilvēks ir guvis ienākumu no nekustamā īpašuma pārdošanas. Šādā gadījumā 2024.gada jūlijā cilvēkam būs jāiesniedz VID deklarācija par ienākumu no kapitāla pieauguma un jānomaksā iedzīvotāju ienākuma nodoklis. Svarīgs priekšnoteikums attiecībā uz nekustamā īpašuma tiesību pastāvēšanas ilgumu, ir savlaicīga nekustamā īpašuma ierakstīšana zemesgrāmatā.", "link": "https://www.delfi.lv/bizness/37293360/bankas_un_finanses/55744686/lidz-17-julijam-jadeklare-ienakumi-no-kapitala-pieauguma-2-ceturksni"},
{"title": "EK atļauj 'Broadcom' par iegādāties mākoņdatošanas uzņēmumu 'VMware'", "category": "Finanses", "body": "Eiropas Komisija  (EK) trešdien atļāva darījumu, kurā ASV mikroshēmu ražotājs \"Broadcom\" par 61 miljardu dolāru plāno pārņemt mākoņdatošanas uzņēmumu \"VMware\". Šis vērienīgais darījums radījis bažas par iespējamu konkurences kropļošanu, liekot regulatoriem Eiropas Savienībā un Lielbritānijā sākt izmeklēšanas. Lai šīs bažas mazinātu un EK apstiprinātu šo darījumu, \"Broadcom\" solījis īstenot vairākus pasākumus, tostarp nodrošināt piekļuvi uzņēmuma produktiem citiem konkurentiem. \"Broadcom\" iecerējis izvērst darbību programmatūru tirgū sava serveru biznesa attīstības veicināšanai un šim nolūkam jau iegādājies vēl divus uzņēmumus - \"CA Technology\" un \"Symantec\".", "link": "https://www.delfi.lv/bizness/37293360/bankas_un_finanses/55747188/ek-atlauj-broadcom-par-iegadaties-makondatosanas-uznemumu-vmware"},
{"title": "ASV tiesa ļauj 'Microsoft' iegādāties 'Activision Blizzard'", "category": "Finanses", "body": "ASV tiesa noraidījusi amerikāņu tirgus uzraugu lūgumu aizliegt \" Microsoft \" iegādāties populāro videospēļu \"Call of Duty\" un \"World of Warcraft\" izstrādātāju \"Activision Blizzard\". Kalifornijas tiesa, kā raksta portāls \"The Verge\", ir devusi zaļo gaismu 69 miljardus ASV dolāru vērtajam darījumam. Proti, tiesa ir noraidījusi ASV Federālās tirdzniecības komisijas (FTC) sūdzību, kurā apgalvots, ka darījums ļautu \"Microsoft\" iegūt pārāk lielu, patērētājiem negatīvu, pārsvaru videospēļu tirgū. Vienlaikus gan FTC, kas uzrauga tirgu, paziņoja, ka izvērtē savus nākamos soļus. Galvenais FTC arguments bija par superpopulārās videospēles \"Call of Duty\" pieejamību uz \" Sony \" un \"Nintendo\" platformām. Atbildot uz to, \"Microsoft\" apsolīja, ka šīs spēles nonāks arī pie konkurentu klientiem. Pērn izziņotā darījuma noslēgšana nozīmēs, ka uzņēmums kļūs par trešo lielāko videospēļu izstrādātāju un izdevēju pasaulē. \"Microsoft\" spēļu konsoļu un spēļu nodaļas \"XBOX\" vadītājs Fils Spensers, kurš arī bija galvenais tiesas procesa liecinieks, \" Twitter \" pauda savu prieku: \"Esam pateicīgi tiesai, ka tā ātri pieņēma mums labvēlīgu lēmumu. Pierādījumi liecina, ka \"Activision Blizzard\" darījums ir labvēlīgs nozarei, un FTC apgalvojumi par konsoļu maiņu, vairāku spēļu abonēšanas pakalpojumiem un mākoņu izmantošanu neatspoguļo spēļu tirgus realitāti.” Darījumam vajadzētu noslēgties 17. jūlijā, bet, lai gan virkne citu valstu regulatoru jau ir devuši zaļo gaismu, vēl ir palikusi Lielbritānija, kur regulatori iepriekš aizliedza pirkumu. Mediji vēsta, ka \"Microsoft\" ir pārrunās ar Lielbritānijas uzraugiem. Tiesas lēmums pagaidām gan nav atspoguļojies \"Microsoft\" akciju cenā.", "link": "https://www.delfi.lv/bizness/37293360/bankas_un_finanses/55744854/asv-tiesa-lauj-microsoft-iegadaties-activision-blizzard"},
{"title": "ASV rūk inflācija un akciju cenas kāpj", "category": "Finanses", "body": "Šie dati vairoja cerības, ka ASV Federālā rezervju sistēma (FRS) drīz varētu izbeigt procentlikmju paaugstināšanas ciklu. ASV dolāra vērtība pret citām svarīgām valūtām kritās. Naftas cenas  pieauga, un \"Brent\" markas jēlnaftas cena Londonas biržā pārsniedza 80 dolārus par barelu. FRS un citas centrālās bankas ir cēlušas procentlikmes, cenšoties samazināt patēriņa cenas, kas ir kāpušas, valstīm izejot no  Covid-19  pandēmijas, un tālāk pieaugušas pēc Krievijas pilna apjoma iebrukuma Ukrainā. ASV Nodarbinātības ministrijas trešdien publiskoti dati liecina, ka gada inflācija ASV jūnijā samazinājusies līdz 3,0% salīdzinājumā ar 4,0% maijā, tādējādi reģistrēts zemākais līmenis kopš 2021.gada marta. Analītiķi bija prognozējuši, ka gada inflācija jūnijā samazināsies līdz 3,1%. ASV biržu indekss \"Dow Jones Industrial Average\" trešdien palielinājās par 0,3% līdz 34 347,43 punktiem, indekss \"Standard & Poor's 500\" pieauga par 0,7% līdz 4472,16 punktiem, savukārt indekss \" Nasdaq  Composite\" kāpa par 1,2% līdz 13 918,96 punktiem. Londonas biržas indekss FTSE 100 trešdien palielinājās par 1,8% līdz 7416,11 punktiem, Frankfurtes biržas indekss DAX pieauga par 1,5% līdz 16 023,00 punktiem, bet Parīzes biržas indekss CAC 40 kāpa par 1,6% līdz 7333,01 punktam. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 1,2% līdz 75,75 ASV dolāriem par barelu. \"Brent\" markas jēlnaftas cena Londonas biržā kāpa par 0,9% līdz 80,11 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 8,33% līdz 26,64 eiro par megavatstundu. Eiro vērtība pret ASV dolāru trešdien palielinājās no 1,1009 līdz 1,1138 dolāriem par eiro, britu mārciņas vērtība pret ASV dolāru pieauga no 1,2933 līdz 1,2992 dolāriem par mārciņu, bet ASV dolāra vērtība pret Japānas jenu samazinājās no 140,36 līdz 138,47 jenām par dolāru. Eiro vērtība pret britu mārciņu pieauga no 85,12 līdz 85,70 pensiem par eiro.", "link": "https://www.delfi.lv/bizness/37293360/bankas_un_finanses/55748172/asv-ruk-inflacija-un-akciju-cenas-kapj"},
{"title": "'Swedbank' veidos ar izglītību saistītu fondu, investēs 10 miljonus eiro", "category": "Finanses", "body": "Turpinot \" Swedbank \" tradīciju Latvijā un Zviedrijā atbalstīt ar izglītību saistītas pārmaiņas, banka dibinās jaunu, ar atbalstu izglītībai saistītu fondu, tādējādi veicinot sabiedrības izaugsmi un finanšu pratību. Fonda dibināšanai novirzītā sākotnējā investīcija ir 10 miljoni eiro. \"Swedbank\" arī vēsturiski atbalstījusi dažādas izglītības iniciatīvas, un līdz ar jaunā fonda dibināšanu šim virzienam tiek piešķirta vēl lielāka jauda, kas jau pārskatāmā nākotnē palīdzēs radīt labvēlīgu vidi inovatīvu ideju realizēšanai izglītības jomā, uzlabos finanšu pratību, veicinās zināšanu sabiedrības un konkurētspējīgu darba vietu veidošanos, kā arī virzīs kopējās valsts ekonomikas izaugsmi. Apvienojot pieredzējušus un spēcīgus intelektuālos un finanšu resursus, fonds sniegs atbalstu gan esošu un jaunu iniciatīvu stiprināšanai Latvijas izglītībā, gan arī savu saturisku pienesumu šī mērķa sasniegšanai. Tuvākajā laikā tiks uzsākts arī fonda vadītāja atlases process. \"Latvijas izglītības sistēma šobrīd ir lielu izaicinājumu priekšā, tāpēc Swedbank pienesums, izveidojot jaunu fondu, uzlūkojams kā nozīmīgs, lai radītu priekšnosacījumus transformējošu pārmaiņu virzīšanai jomā, kas tieši noteiks valsts nākotni un attīstības perspektīvas. Ar šo soli vēlamies ne tikai turpināt savu ilgstošo ieguldījumu Latvijas zināšanu sabiedrības stiprināšanā, bet arī dot spēcīgu impulsu labu pārmaiņu īstenošanai izglītības jomā, kas nodrošinās attīstību ilgtermiņā,\" uzsver \"Swedbank\" vadītājs Lauris Mencis. \"Swedbank\" dibinātā izglītības fonda darbības kontekstā izglītība tiek uzlūkota kā process mūža garumā, ietverot virkni nozīmīgu dimensiju un īpašu uzmanību pievēršot dažādu sabiedrības grupu finanšu pratības veicināšanai. Fonds ne vien kalpos par pamatu ciešāku sadarbības saišu veidošanai ar izglītības kopienu saistīto pušu vidū, bet arī atbalstīs iekļaujošāku, kvalitatīvu izglītības pieejamību visā Latvijā un noderīgu risinājumu veidošanu (tai skaitā, STEAM apguves veicināšanu izglītības sistēmā).", "link": "https://www.delfi.lv/bizness/37293360/bankas_un_finanses/55746434/swedbank-veidos-ar-izglitibu-saistitu-fondu-investes-10-miljonus-eiro"},
{"title": "Biržā sāk tirgot 'DelfinGroup' obligācijas", "category": "Finanses", "body": "Biržā \" Nasdaq Riga \" šodien sākusi nebanku kreditētāja \" DelfinGroup \" obligāciju 10 miljonu eiro vērtībā tirdzniecību \"First North\" Obligāciju sarakstā, teikts biržas paziņojumā. Obligāciju sarakstā iekļautas 10 000 obligācijas ar nominālvērtību 1000 eiro. Obligāciju kupona gada likme ir mainīga - 8,75% plus trīs mēnešu EURIBOR. Obligāciju dzēšanas datums ir 2024.gada 25.septembris. \"DelfinGroup\" finanšu direktors un valdes loceklis Aldis Umblejs norāda, ka kopumā šī ir astotā obligāciju emisija kopš 2013.gada, un šajā periodā ar obligācijām piesaistīti 47 miljoni eiro. Turklāt šī ir jau sestā obligāciju emisija, kas tika iekļauta tirdzniecībai \"Nasdaq Riga\". Līdz ar jauno obligāciju kotēšanu šobrīd investoriem būs pieejamas divas \"DelfinGroup\" obligāciju emisijas \"First North\" alternatīvajā tirgū. \"DelfinGroup\" obligāciju emisijas organizētājs bija \"Signet Bank\". Nebanku kreditētāja \"DelfinGroup\" akcionāri kārtējā akcionāru sapulcē 1.jūnijā nolēmuši veikt jaunu obligāciju emisiju līdz 60 miljonu eiro apmērā. Akcionāri apstiprināja jaunu \"DelfinGroup\" obligāciju emisiju līdz 60 miljonu eiro apmērā ar atmaksas termiņu līdz pieciem gadiem. Obligāciju emisijas mērķis ir diversificētas finansējuma struktūras uzturēšana, esošo saistību pārfinansēšana un uzņēmuma attīstības stratēģijas īstenošana. Jau ziņots, ka \"DelfinGroup\" koncerna apgrozījums pērn bija 35,776 miljoni eiro, kas ir par 42% lielāks nekā 2021.gadā, savukārt koncerna peļņa auga par 48,4% un sasniedza 5,961 miljonu eiro, liecina biržai \"Nasdaq Riga\" paziņotie uzņēmuma auditētie finanšu rezultāti par 2022.gadu. Savukārt uzņēmuma kredītportfelis kopš 2021.gada beigām palielinājies par 54%, sasniedzot 67,4 miljonus eiro. Pērn \"DelfinGroup\" ir veicis sešus dividenžu maksājumus vairāk nekā piecu miljonu apmērā jeb 0,1197 eiro par akciju, kas nodrošina uzņēmuma akcionāriem 8,1% ienesīgumu, balstoties uz akcijas cenu 2022.gada 30.decembrī. \"DelfinGroup\" akciju cena pērn turpināja augt, gada laikā palielinoties par 5,86%. Kompānija \"DelfinGroup\" reģistrēta 2009.gadā. Līdz 2012.gada jūnija beigām kompānija strādāja ar nosaukumu \"Lombards24.lv\", bet tad mainīja nosaukumu uz \"ExpressCredit\". Savukārt par \"DelfinGroup\" kompānija pārtapa 2020.gada februāra sākumā. Uzņēmums strādā ar zīmoliem \"Banknote\" un \"Vizia\". \"DelfinGroup\" lielākie akcionāri ir SIA \"L24 Finance\" (55,13%), kuras patiesie labuma guvēji ir Aigars un Linda Kesenfeldi, Agrim Evertovskim piederošās SIA \"EC Finance\" (18,22%) un SIA \"AE Consulting\" (8,75%), bet pārējiem akcionāriem pieder 17,9% akciju. Kompānijas akcijas kotē \"Nasdaq Riga\" oficiālajā sarakstā.", "link": "https://www.delfi.lv/bizness/37293360/bankas_un_finanses/55717372/birza-sak-tirgot-delfingroup-obligacijas"},
{"title": "Peru plāno ilgtermiņā apsargāt kapara transporta ceļus ar armiju", "category": "Finanses", "body": "\"Delfi Bizness\" ja iepriekš ir vēstījis, ka kapars (varš) ir viens no svarīgākajiem metāliem, kas ir nepieciešams teju visās \"zaļajās\" tehnoloģijām un ka tuvākajos gados, ekonomikai strauji transformējoties globāli varētu būt nopietns šī metāla iztrūkums. Metālu ieguves kompānijas ir kļuvušas arī par interesantu investīciju, jo eksperti paredz, ka pieprasījums turpinās strauji augt. \"Mums ir plāns turēt bruņotos spēkus tuvu,\" otrdien intervijā medijiem sacīja enerģētikas un raktuvju ministrs Oskars Vera. Šoseju, kas pazīstama kā transporta koridors, izmanto virkne no pasaules lielākajiem metāla ieguves un eksporta uzņēmumiem, lai transportētu daļēji apstrādātu varu uz jūras ostu. Ceļš ir bijis vairāku blokāžu vieta. Vietējās kopienas bieži rīko protestus, lai panāktu lielāku ekonomisko labumu vietējiem iedzīvotājiem, jo, kā tas ir ierasts, kopienas, kuru teritorijā tie iegūti vērtīgie izrakteņi pieredz mazu ekonomisko labumu no Zemes dzīļu dārgumiem. Taču uzņēmumiem tas nav izdevīgi, jo protesti aizkavē sūtījumus uz kausēšanas uzņēmumiem Ķīnā un citur. Vera sacīja, ka armija paliks ceļā, lai strādātu pie infrastruktūras projektiem kopā ar kopienām. Pagaidām ārkārtas stāvoklis pieļauj militāro klātbūtni, lai gan šis statuss drīz beigsies. Kapars nav vienīgais metāls, kas ir kļuvis svarīgs un kura ieguvei valstis sāk pievērst aizvien lielāku uzmanību. Arī litijs ir kļuvis par augsti pieprasītu metālu, kura vērtība tikai turpinās pieaugt. Nesen kā  Namībija  aizliedza neapstrādāta litija un citu svarīgu minerālu eksportu, ko izmanto tīrās enerģijas tehnoloģijās. Vienlaikus apņemoties veicināt minerālu pārstrādi valstī, lai varētu eksportēt produktu ar augstāku pievienoto vērtību. Enerģētikas ministrs, kā raksta  CNN , Toms Alvendo aizstāvēja Namībijas pievienotās vērtības politiku, sakot, ka spēcīgāka rūpnieciskā bāze palielinātu valsts pievilcību investoriem, vienlaikus radot darbavietas. \"Ja daži no šiem minerāliem netiks apstrādāti mūsu kontinentā, mūsu valstīs, mēs nekādi nevarēsim industrializēties,\" sacīja Alvendo. \"Mums vairāk jāizmanto mūsu resursi.\"", "link": "https://www.delfi.lv/bizness/37293360/bankas_un_finanses/55701076/peru-plano-ilgtermina-apsargat-kapara-transporta-celus-ar-armiju"},
{"title": "Kurā bankā visvienkāršāk nopirkt akcijas un kā to darīt, eksperimentē 'Nākotnes kapitāls'", "category": "Finanses", "body": "Pēdējos gados aizvien biežāk tiek teikts, ka katram jādomā par savām vecumdienām. Viens no risinājumiem, ko iesaka eksperti, ir ieguldīt naudu, piemēram, akcijās. Tomēr, cik viegli to ir izdarīt cilvēkam, kurš nav saistīts ar finanšu pasauli un nekad iepriekš nav pircis akcijas vai citus vērtspapīrus? \" Nākotnes kapitāls \" nolēma veikt eksperimentu, lai noskaidrotu tieši to. \"Delfi\" raidījumā \"Nākotnes kapitāls\" gan eksperti, gan amatieri saka, ka viens no pirmajiem soļiem, ko jauns investors var spert, ir iegādāties akcijas no Latvijas, Lietuvas vai Igaunijas uzņēmumiem. Proti, vietējiem zīmoliem, kuru darbu ir viegli saprast un kuru biznesu var \"redzēt uz ielas\". Lai ieguldītu nav jābūt baigi gudram, 'Nākotnes kapitālā' saka Elīna Kolāte Naudu jāmāk nopelnīt, noturēt un tad pavairot, saka finanšu treneris Mūsdienās akciju iegādes process ir krietni vienkāršāks nekā pirms gadiem divdesmit, kad klientam vajadzēja sazvanīties ar savu brokeri, lai to izdarītu. Lai arī joprojām pastāv brokeru pakalpojumi, šobrīd praktiski jebkurš interesents var īsā laikā iegādāties akcijas savas bankas interneta vietnē vai arī kādā no ieguldījumu platformām. Turklāt pieejamas ne tikai Latvijas vai Baltijas, bet teju visas pasaules uzņēmumu akcijas. Lai noskaidrotu, cik patiesībā tas ir viegli vai grūti pilnīgam iesācējam, \"Nākotnes kapitāls\" veica eksperimentu, kurā piedalījās četri \"Delfi\" žurnālisti - Ingrīda Drazdovska, Kārlis Arājs, Līga Stirna un Olga Dragiļeva. Katram eksperimenta dalībniekam bija konts citā no Latvijas lielākajām četrām bankām (\"Swedbank\", \"SEB banka\", \"Citadele\" un \"Luminor\"), neviens no viņiem iepriekš nebija pircis akcijas. Eksperimenta būtība - katrs žurnālists savas bankas interneta platformā iegādājas \"Delfi\" mātesuzņēmuma \"Ekspress Grupp\" akcijas 10 eiro vērtībā, un, lai novērtētu procesu, tas notiek studijā un tam līdzi seko raidījuma \"Nākotnes kapitāls\" vadītājs Raivis Vilūns.", "link": "https://www.delfi.lv/bizness/37293360/bankas_un_finanses/55664078/kura-banka-visvienkarsak-nopirkt-akcijas-un-ka-to-darit-eksperimente-nakotnes-kapitals"},
{"title": "Lietuvā minimālā alga pārsniegs 900 eiro", "category": "Finanses", "body": "Lietuvas  valdība trešdien atbalstīja ierosinājumu nākamgad minimālo algu valstī celt par 10% līdz 924 eiro pirms nodokļu nomaksas. Ja parlaments apstiprinās lēmumu, minimālā stundas likme Lietuvā nākamgad būs 5,65 eiro pirms nodokļu nomaksas pretstatā 5,14 eiro pašlaik. Sociālās drošības un darba lietu ministre Monika Navickiene sacīja, ka plānotais minimālās algas pieaugums kopā ar neapliekamā minimuma palielināšanu par 20% nozīmē, ka cilvēkiem ar zemākiem ienākumiem alga pēc nodokļu nomaksas nākamgad pieaugs par 76 eiro. Sociālās drošības un darba lietu ministrijā aplēsts, ka minimālās algas pieaugums valstij nākamgad izmaksās 31,4 miljonus eiro. Šā gada martā Lietuvā bija 108 700 cilvēku, no kuriem 13 700 strādāja sabiedriskā sektora institūcijās, atalgojums bija valstī noteiktās minimālās algas apmērā vai par to mazāks. Pašlaik minimālā alga Lietuvā ir 633 eiro pēc nodokļu nomaksas un 840 eiro pirms nodokļu nomaksas.", "link": "https://www.delfi.lv/bizness/37293360/bankas_un_finanses/55703586/lietuva-minimala-alga-parsniegs-900-eiro"},
{"title": "Mājsaimniecību parāda maksājumu slogs strauji palielinās", "category": "Finanses", "body": "Procentu likmju kāpuma dēļ mājsaimniecību parāda maksājumi bankām 2022. gadā pieauguši par 17,4% Kopumā mājsaimniecību parāda maksājumu slogs strauji palielinās, teikts  Latvijas Bankas  (LB) Finanšu stabilitātes pārskatā. Aprēķinātie procentu maksājumi nebanku kreditētājiem strauji pieauga par 36%. Parāda maksājuma sloga pieaugumu nebanku kreditētājiem veicināja gan procentu likmju pieaugums līzinga aizdevumiem, gan straujš citu kreditēšanas pakalpojuma sniedzēju (tajā skaitā, ātro kredītu) aizdevumu atlikuma pieaugums (2022. gadā par 21,6%). Vienlaikus LB eksperti vērtē, ka mājsaimniecību maksājumu disciplīna ir laba. Aprēķināto un atzīto mājsaimniecību kredītu procentu maksājumu starpība 2022. gada 4. ceturksnī nedaudz pieauga, bet joprojām bija vēsturiski zemā līmenī. Mājsaimniecību maksātspējai ilgstoši strauja cenu kāpuma un procentu likmju pieauguma ietekmē pasliktinoties, maksājumu disciplīna var nedaudz pasliktināties. Mājsaimniecību maksātspēja kopumā ir laba arī tāpēc, ka to kopējais parāda līmenis saglabājas zems un parādu maksājumu slogs ir samērā mazs. Latvijas mājsaimniecību parādsaistību līmenis attiecībā pret IKP ir viens no zemākajiem ES (2022. gada beigās – 16,9%). Attiecīgi arī mājsaimniecību kredītu procentu maksājumi kopumā ir mazi (2022. gada nogalē finanšu iestādēm – 0,54% attiecībā pret IKP, bet nebanku kreditētājiem – 0,38% attiecībā pret IKP).", "link": "https://www.delfi.lv/bizness/37293360/bankas_un_finanses/55700914/majsaimniecibu-parada-maksajumu-slogs-strauji-palielinas"},
{"title": "'Smieklīga cena': uzņēmuma 'Baltika' akcijas pirms iziešanas no biržas zaudē pusi vērtības", "category": "Finanses", "body": "Igauņu apģērbu tirgotāja \" Baltika \" akcijas pēdējo dienu laikā zaudējušas pusi savas vērtības, investoriem cenšoties pārdot pirms uzņēmums pamet biržu, ziņo \"Delfi Ärileht\". Uzņēmuma akcijas kopš pirmdienas ir pieredzējušas strauju kritumu, jo lielākās akciju paketes turētājs ir paziņojis, ka uzņēmums plāno pamest biržu un ka akcijas tiks atpirktas par cenu 0,08 eiro par vienību. \"Baltika\" ir veikali visās trijās Baltijas valstīs un tie izplata apģērbus ar zīmoliem - \"Monton\", \"Baltman\", \"Mosaic\", \"Bastion\" un \"Ivo Nikkolo\". Sestais lielākais \"Baltika\" akcionārs Tarmo Koivs piedāvājumu nosauca par smieklīgu. \"Nē, šai cenai nevar piekrist, jo tik zema cena vēl nekad nav bijusi,\" viņš sacīja portālam \"Delfi Ärileht\". Investoram ir taisnība, kopš uzņēmuma starta biržā 2005. gadā cena nekad nav noslīdējusi līdz 0,08 eiro par vienību. \"Viņi varētu izteikt pieklājīgu pārņemšanas piedāvājumu, kas palīdzētu atbalstīt turpmāko uzņēmuma tēlu. Ja viņi šādi izrīkosies ar vairāk nekā 2600 mazajiem akcionāriem, tas ir ļoti skumji, un es domāju, ka tas uzņēmumam nākotnē nenāks par labu,\" piebilda Koivs. Šis paziņojums ievērojami iedragāja uzņēmuma akciju vērtību, investoriem cenšoties pārdot akcijas par augstāku cenu nekā lielākais akcionārs piedāvā. Lielajam akcionāram pieder 90,2% \"Baltika\" akciju, bet pārējās pieder mazajiem akcionāriem. \"Baltika\" arī paziņoja, ka ir parakstījusi apvienošanās līgumu ar lielāko akcionāru \"KJK BLTK Holding OÜ\". Pirmdien \"Baltika\" mazajiem akcionāriem piederēja gandrīz 5,3 miljoni akciju. Akcionāru sapulce notiks 27. jūlijā.", "link": "https://www.delfi.lv/bizness/37293360/bankas_un_finanses/55701800/smiekliga-cena-uznemuma-baltika-akcijas-pirms-iziesanas-no-birzas-zaude-pusi-vertibas"},
{"title": "Ik gadu valstij 'gar degunu' aiziet teju 100 miljoni eiro", "category": "Finanses", "body": "Akcīzes preču nelegālais tirgus rada aptuveni 100 miljonus eiro neiekasētu nodokļu gadā, trešdien kontrabandas problemātikai veltītajā forumā sacīja Valsts ieņēmumu dienesta ( VID ) Nodokļu pārvaldes direktora vietniece Baiba Šmite-Roķe. Viņa skaidroja, ka lielāko neiekasēto nodokļu daļu - 55 miljonus eiro - veido nelegālais cigarešu tirgus, kas veido ap 16% no kopējā tirgus apjoma. Nelegālās degvielas tirgus, kas veido 4-7% no kopējā tirgus apjoma, rada aptuveni 30 miljonus eiro neiekasētu nodokļu gadā. Savukārt nelegālā alkohola tirgus, kas aizņem 4-6% no kopējā tirgus apjoma, rada aptuveni 12 miljonu eiro neiekasēto nodokļu apjomu gadā. Šmite-Roķe sacīja, ka katru gadu mainās populārākie kontrabandas kanāli. Ja 2020.gadā 44% no nelegālajām cigaretēm tika atklāti jūras konteineros, tad 2021.gadā 55% atklāja sauszemes pārvadājumos ar autotransportu, bet 2022.gadā 76% atklāja dzelzceļa pārvadājumos. Tāpat Šmite-Roķe atzina, ka pēdējās tendences liecina, ka pieaug Latvijā ražoto nelegālo cigarešu apjoms Skandināvijas un Rietumeiropas tirgiem, bet cigarešu pārsūtīšanai starp Eiropas Savienības valstīm arvien biežāk sāk izmantot pakomātus. Vienlaikus izņemto nelegālo cigarešu apjoms pakāpeniski samazinās - 2021.gadā tika izņemti 140 miljoni nelegālo cigarešu, pērn - 43,7 miljoni cigarešu, bet šogad četros mēnešos - 6,27 miljoni cigarešu. Šogad ir atklāta viena nelegālā cigarešu ražotne, pērn - piecas ražotnes, 2021.gadā - sešas ražotnes, bet 2020.gadā - četras ražotnes.", "link": "https://www.delfi.lv/bizness/37293360/bankas_un_finanses/55703218/ik-gadu-valstij-gar-degunu-aiziet-teju-100-miljoni-eiro"},
{"title": "Desmitiem tūkstoši zaudēs darbu. UBS pēc 'Credit Suisse' glābšanas plāno vērienīgas atlaišanas", "category": "Finanses", "body": "Šveices banka UBS plāno likvidēt 35 000 darbavietu jeb vairāk nekā pusi no konkurenta \" Credit Suisse \" kopējā darbavietu skaita, vēstī aģentūra \"Bloomberg News\". \"Credit Suisse\" nodarbināja aptuveni 45 000 cilvēku pirms banka gandrīz piedzīvoja sabrukumu, radot nepieciešamību UBS īstenot vērienīgu tās glābšanu. Analītiķi jau iepriekš norādīja, ka pēc šo banku apvienošanas varētu būt gaidāma vērienīga darbavietu likvidēšana, ņemot vērā darbības, kas abās finanšu institūcijas pārklājas. Abas bankas kopā uz pērnā gada beigām nodarbināja aptuveni 120 000 cilvēku. \"Bloomberg News\" ziņo, ka \"Credit Suisse\" darbinieki tikuši informēti par gaidāmo darbavietu likvidēšanu trīs posmos - pirmais paredzēts jūlija beigās, bet pārējie septembrī un oktobrī. Kā ziņots, UBS jūnija vidū pabeidza \"Credit Suisse\" pārņemšanu, paverot ceļu vērienīgajam šo abu banku apvienošanās procesam. Marta vidū UBS piekrita pārņemt grūtībās nonākušo \"Credit Suisse\" par trim miljardiem franku. Šveices Centrālā banka atbalsta pārņemšanas darījumu ar 100 miljardu franku ārkārtas likviditātes palīdzību abām bankām. Gan UBS, gan \"Credit Suisse\" ir starp 30 bankām pasaulē, kas uzskatāmas par pārāk lielām, lai ļautu tām bankrotēt. Banka bija iesaistīta vairākos skandālos, pirms 15.martā tās akcijas cena strauji nokritās saistībā ar tās lielākā akcionāra - Saūda Arābijas bankas \"Saudi National Bank\" - atteikumu iegādāties vairāk \"Credit Suisse\" akciju. \"Credit Suisse\" aizņēmās no valsts centrālās bankas 50 miljardus franku, bet tas nespēja atjaunot uzticību bankai.", "link": "https://www.delfi.lv/bizness/37293360/bankas_un_finanses/55701768/desmitiem-tukstosi-zaudes-darbu-ubs-pec-credit-suisse-glabsanas-plano-verienigas-atlaisanas"},
{"title": "Akcijas cena Eiropā kāpj, ASV krīt", "category": "Finanses", "body": "Kamēr Eiropas biržās dominēja cenu kāpums, aiz okeāna akciju cenas lielākoties saruka, reaģējot uz Federālās rezervju sistēmas (FRS) vadītāja Džeroma Pauela izteikumiem, ka ASV centrālā banka, visticamāk, turpinās paaugstināt bāzes procentlikmi nolūkā cīnīties pret inflāciju. Šomēnes FRS saglabāja procentlikmi nemainīgu, tomēr, runājot pasaules centrālo banku un ekonomistu sanāksmē Sintrā, Portugālē, Pauels kliedēja izskanējušos pieņēmumus, ka FRS Atvērtā tirgus komiteja turpmāk varētu palielināt procentlikmi katrā otrajā sēdē, nevis katrā sanāksmē, kā līdz šim. \"[Monetārā] politika nav bijusi pietiekami ierobežojoša pietiekami ilgi,\" sacīja Pauels. FRS vadītāja teiktais vecināja ASV dolāra kursa kāpumu. Naftas cenas  pieauga pēc ziņām, ka pagājušajā nedēļā ASV naftas rezerves sarukušas par 9,6 miljoniem barelu. ASV biržu indekss \"Dow Jones Industrial Average\" trešdien samazinājās par 0,2% līdz 33 852,66 punktiem, indekss \"Standard & Poor's 500\" saruka par mazāk nekā 0,1% līdz 4376,86 punktiem un indekss \" Nasdaq  Composite\" kāpa par 0,3% līdz 13 591,75 punktiem. Londonas biržas indekss FTSE 100 trešdien palielinājās par 0,5% līdz 7500,49 punktiem, Frankfurtes biržas indekss  DAX  pieauga par 0,6% līdz 15 949,00 punktiem, bet Parīzes biržas indekss CAC 40 palielinājās par 1% līdz 7286,32 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kāpa par 2,7% līdz 69,56 ASV dolāriem par barelu. \"Brent\" markas jēlnaftas cena Londonas biržā pieauga par 2,4% līdz 74,03 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien saruka par 1,1% līdz 34,13 eiro par megavatstundu. Eiro vērtība pret ASV dolāru trešdien kritās no 1,0961 līdz 1,0917 dolāriem par eiro, britu mārciņas vērtība pret ASV dolāru saruka no 1,2749 līdz 1,2637 dolāriem par mārciņu, bet ASV dolāra vērtība pret Japānas jenu palielinājās no 144,07 līdz 144,47 jenām par dolāru. Eiro vērtība pret britu mārciņu kāpa no 85,97 līdz 86,36 pensiem par eiro.", "link": "https://www.delfi.lv/bizness/37293360/bankas_un_finanses/55705478/akcijas-cena-eiropa-kapj-asv-krit"},
{"title": "Konsolidētā kopbudžeta deficīts samazinājies", "category": "Finanses", "body": "2023. gada piecos mēnešos konsolidētā kopbudžeta deficīts bija 54,7 miljoni eiro, kas ir par 110,4 miljoniem eiro mazāks salīdzinājumā ar pērnā gada attiecīgo periodu, liecina  Finanšu ministrijas  dati. . Ja pirms Covid-19 krīzes tradicionāli gada pirmajos mēnešos kopbudžetā bija vērojams pārpalikums, tad pēdējos gados valdības apstiprinātie atbalsta pasākumi krīžu seku mazināšanai ievērojami pasliktinājuši bilanci. Lai gan izdevumi atbalsta pasākumiem Covid-19 pandēmijas seku mazināšanai šogad ir būtiski samazinājušies, izdevumi energoatbalsta pasākumiem 2023. gada piecos mēnešos 391,4 miljonu eiro apmērā ir bijuši augstāki nekā attiecīgajā periodā pērn. Nozīmīgu daļu no energoatbalsta šogad veido siltumenerģijas un elektroenerģijas izmaksu pieauguma kompensācijas uzņēmumiem un mājsaimniecībām, savukārt sociālie pabalsti kļuvuši mērķētāki, jo tiek maksāti atkarībā no cilvēku ienākumu līmeņa. Kopumā 2023. gada piecos mēnešos atbalsta pasākumiem izlietoti 423,6 miljoni eiro. Kopumā situācija pa budžeta līmeņiem ir ļoti atšķirīga. Pamatbudžeta izdevumu pieaugums šā gada piecos mēnešos ir ievērojami zemāks nekā ieņēmumu kāpums, tādējādi sekmējot bilances uzlabošanos, kur deficīts 124,8 miljonu eiro apmērā bija par 394 miljoniem eiro mazāks salīdzinājumā ar pieciem mēnešiem pērn. Lēnais izdevumu pieaugums skaidrojams ar mazākiem pamatbudžeta izdevumiem atbalsta pasākumiem nekā pērn. ES fondu investīcijas šogad ievērojami labāk atspoguļojas pamatbudžeta subsīdiju un dotāciju, kā arī kapitālo izdevumu kāpumā. Valsts speciālajā budžetā vēsturiski gada pirmajos piecos mēnešos bija ievērojams pārpalikums, taču šogad straujā pensiju indeksācija saistībā ar augsto inflāciju būtiski kāpinājusi izdevumus vecuma un invaliditātes pensijām, tādējādi veidojot valsts speciālā budžeta deficītu 18,3 miljonu eiro apmērā. Savukārt, pašvaldību budžetā šā gada piecos mēnešos bija pārpalikums 64,2 miljonu eiro apmērā, taču tas bija par 89,1 miljonu eiro zemāks salīdzinājumā ar janvāri-maiju pirms gada. Pašvaldību budžetā vērojams pieaugums gandrīz visās izdevumu pozīcijās. Lielākie pieaugumi ir atlīdzībai, precēm un pakalpojumiem. Kapitālajos izdevumos vērojams kritums, kas iekļauts arī FM budžeta prognozēs 2023. gadam. Kapitālo izdevumu samazinājums saistāms ar ES fondu projektu plānošanas perioda 2014.-2020. gadam noslēgšanos un jaunā plānošanas perioda 2021-2027. gadam lēnu uzsākšanu, kurā esošo projektu realizācija sadārdzinājuma un izejmateriālu nepietiekamības rezultātā kavējas un jauni projekti netiek uzsākti. Konsolidētā kopbudžeta ieņēmumi auguši par 705,2 miljoniem eiro jeb 12,4% un, salīdzinot ar 2022. gada pieciem mēnešiem, veidoja 6,4 miljardus eiro. Savukārt, izdevumi 2023. gada janvārī-maijā 6,4 miljardu eiro apmērā bija par 594,8 miljoniem eiro jeb 10,2% augstāki nekā gadu iepriekš. Izdevumu kāpums vērojams gandrīz visās kopbudžeta izdevumu pozīcijās. Joprojām strauji turpina pieaugt izdevumi precēm un pakalpojumiem, kas 2022. gada janvārī-maijā 780,4 miljonu eiro apmērā kāpuši par 95,4 miljoniem eiro jeb 13,9%. Cenu kāpuma ietekmē vairāk tērēts par siltumenerģiju, elektroenerģiju, kurināmo, kā arī autoceļu uzturēšanai. Izdevumi atlīdzībai kopbudžetā 2023. gada piecos mēnešos 1,3 miljardu eiro apmērā bija par 155,7 miljoniem eiro jeb 13,8% augstāki nekā pērnā gada attiecīgajā periodā. Pieaugums saistāms ar būtisku minimālās algas celšanu valstī, kas no 2023. gada 1. janvāra ir 620 eiro mēnesī, kā arī ar izdevumu pieaugumu pedagogu atalgojumam, ārstniecības personu darba samaksas pieauguma nodrošināšanai un valsts pārvaldes kapacitātes stiprināšanai. Jāpiemin arī augstāki kopbudžeta procentu izdevumi, kuri šā gada piecos mēnešos bijuši teju par ceturto daļu lielāki nekā piecos mēnešos pērn. Pieaugumu noteica gan 2022. gada otrajā pusē veiktie aizņēmumi finanšu tirgos, gan procentu likmju pieaugums, Eiropas Centrālajai bankai īstenojot monetāro politiku straujās inflācijas pieauguma ierobežošanai. Tāpat jāizceļ augstāki kopbudžeta kapitālie izdevumi, kuros vērojams kāpums par 93,5 miljoniem eiro jeb 35,1%. Tie šā gada piecos mēnešos veidoja 359,8 miljonus eiro. Tostarp valsts pamatbudžeta izdevumi pamatkapitāla veidošanai (neņemot vērā transfertus pašvaldībām) auguši par 92,4 miljoniem eiro jeb 77,9%, šā gada janvārī novirzot 20,7 miljonus eiro jauna cietuma būvniecībai Liepājā, 13 miljonus eiro VAS \"Valsts nekustamie īpašumi\" pārraudzīto projektu īstenošanai un par 14,7 miljoniem eiro vairāk tērējot transportlīdzekļu iegādei aizsardzības resorā. Arī ES līdzfinansētu projektu īstenošanai investēts par 48,9 miljoniem eiro vairāk, tai skaitā būvniecības projektiem satiksmes nozarē par 40,3 miljoniem eiro vairāk, kā arī datortehnikas un sakaru līdzekļu iegādei izglītības nozarē par 7,3 miljoniem eiro vairāk. Kopbudžeta izdevumi subsīdijām un dotācijām šā gada janvārī-maijā 1,6 miljardu eiro apmērā pieauga par 151,3 miljonu eiro jeb 10,2%, salīdzinot ar 2022. gada pieciem mēnešiem. Tas skaidrojams ar būtiski augstākiem izdevumiem atbalsta pasākumiem energoresursu cenu kāpuma mazināšanai, kā arī par divkārt jeb par 197 miljoniem eiro lielākiem izdevumiem investīcijām ES līdzfinansētu projektu īstenošanai, kas paredzēti energoefektivitātes pasākumiem daudzīvokļu māju, centralizētās siltumapgādes un pašvaldību infrastruktūrai, veselības aprūpes infrastruktūrai, kā arī elektrovilcienu iegādei. Savukārt, nomināli lielākos tēriņus kopbudžeta izdevumu pusē 2023. gada piecos mēnešos veido sociāla rakstura maksājumi 2,1 miljarda eiro apmērā, kas, salīdzinot ar pērnā gada attiecīgo periodu, pieauguši mēreni – par 93 miljoniem eiro jeb 4,7%. Taču, analizējot atsevišķi pa budžeta līmeņiem, situācija ir atšķirīga. Kamēr valsts pamatbudžetā šā gada piecos mēnešos izdevumi sociāla rakstura maksājumiem sarukuši gandrīz uz pusi – par 195,2 miljoniem eiro jeb 44,3%, tikmēr valsts speciālajā budžetā sociālās apdrošināšanas izdevumi 1,7 miljarda eiro apmērā pieauga par 263,8 miljoniem eiro jeb 18,4%. Izdevumu kritums pamatbudžetā skaidrojams ar ievērojami augstāku izdevumu bāzi 2022. gada attiecīgajā periodā – vienreizējā pabalsta izmaksāšanas dēļ laika posmā no 2022. gada 1. janvāra līdz 30. aprīlim 50 eiro apmērā ģimenēm ar bērniem un 20 eiro apmērā senioriem, lai kompensētu negatīvo efektu no energoresursu cenu pieauguma. Savukārt valsts speciālajā budžetā, ņemot vērā ļoti augsto pensiju indeksāciju, vērojami par 266,3 miljoniem eiro jeb 28,2% augstāki izdevumi vecuma pensijām, kā arī par 21,4 miljoniem eiro jeb 24% lielāki izdevumi invaliditātes pensijām. Jāatzīmē, ka izdevumi slimības pabalstiem šā gada piecos mēnešos bijuši par 44 miljoniem eiro jeb 22,8% mazāki nekā janvārī-maijā pirms gada, kur pozitīvi vērtējams straujais slimības pabalstu saņēmēju skaita kritums par 37%, salīdzinot ar pērnā gada pieciem mēnešiem, kas saistāms ar plašo Covid-19 vīrusa omikrona paveida izplatību pērn. Taču, ja salīdzina ar 2019. gada pieciem mēnešiem (pirms pandēmijas), tad slimības pabalstu saņēmēju skaits šogad janvārī-maijā joprojām ir par 22% augstāks. Izdevumi bezdarbnieku pabalstiem palikuši pērnā gada piecu mēnešu līmenī, jo pabalsta saņēmēju skaita kritumu kompensēja lielāks piešķirtā pabalsta vidējais apmērs. Arī pašvaldību budžetā šā gada piecos mēnešos vērojams straujš izdevumu kāpums sociāla rakstura maksājumiem – par 23 miljoniem eiro jeb 30,8% salīdzinājumā ar 2022. gada janvāri-maiju, izdevumiem pieaugot mājokļa pabalstiem un garantētā minimālā ienākuma pabalstu izmaksām, kas galvenokārt saistāms ar palīdzības sniegšanu Ukrainas civiliedzīvotājiem – izmitināšanas un ēdināšanas pakalpojumiem, nepilngadīgo izglītības nodrošināšanai, sociālā atbalsta pasākumiem. Augstāki kopbudžeta nodokļu ieņēmumi šā gada piecos mēnešos, kas tika iekasēti 5 miljardu eiro apmērā un bija par 516,6 miljoniem eiro jeb 11,4% vairāk nekā janvāri-maijā pērn, pamatā nodrošināja ieņēmumu pieaugumu kopbudžetā. Šogad, līdzīgi kā iepriekšējā gadā, labi pieaugumi vērojami darbaspēka nodokļu ieņēmumos, palielinoties darba samaksas fondam. Taču jāatzīmē, ka darba samaksas fonda pieauguma tempam kopš gada sākuma vērojama bremzēšanās tendence. Savukārt straujais PVN ieņēmumu kāpums pamatā saistāms ar samaksātajiem nodokļiem tirdzniecības nozarē, ņemot vērā, ka šā gada janvārī-maijā patēriņa cenu indekss bija par 17,2% augstāks nekā piecos mēnešos pērn. Augstās energoresursu cenas veicināja augstākus samaksātos nodokļus elektroenerģijas, gāzes apgādes un siltumapgādes nozarē. Jāizceļ arī kopbudžeta nenodokļu ieņēmumi, kas 2023. gada janvārī-maijā 425,5 miljonu eiro apmērā bija par 101 miljonu eiro jeb 31,1% augstāki nekā piecos mēnešos pērn. Nenonodokļu ieņēmumu kāpums pamatā saistāms ar augstākiem ieņēmumiem no iemaksātajām valsts kapitālsabiedrību dividendēm. AS \"Latvenergo\" šā gada maijā dividendēs valstij no pērnā gada peļņas izmaksāja 134 miljonus eiro, kas ir par 63,8 miljoniem eiro vairāk nekā gadu iepriekš. Arī valsts nodevās 2023. gada piecos mēnešos iekasēts par 17,7 miljoniem eiro jeb 28% vairāk nekā attiecīgajā periodā pirms gada.", "link": "https://www.delfi.lv/bizness/37293360/bankas_un_finanses/55704698/konsolideta-kopbudzeta-deficits-samazinajies"},
{"title": "Kā mainījies Krievijas ieguldījumu apjoms Latvijas uzņēmumos?", "category": "Finanses", "body": "Kopš  Krievijas  plaša mēroga bruņotā iebrukuma Ukrainā pagājis jau teju 1,5 gads. Vēršoties pret Krievijas nodarījumu, šajā periodā daudzas Krievijas valstspiederīgās personas, uzņēmumi un organizācijas iekļautas starptautiskos sankciju sarakstos. \" Lursoft \" dati atklāj, ka šobrīd sankciju sarakstos atrodami vairāk nekā 5200 subjekti no Krievijas. Kā tas ietekmējis ārvalstu tiešo ieguldījumu plūsmu Latvijas uzņēmumu pamatkapitālos, pēta \"Lursoft\". Lursoft apkopojis datus par Krievijas un Ukrainas ieguldījumu apjoma izmaiņām Latvijā reģistrēto uzņēmumu pamatkapitālos laika posmā no 2022. gada sākuma. Kopš 2017.gada bijusi tendence sarukt Krievijas uzkrātajai ieguldījumu summai Latvijas uzņēmumu pamatkapitālos, liecina Lursoft pētījuma dati. Apkopotā statistikas informācija atklāj, ka vēl 2017. gadā Latvijas uzņēmumu pamatkapitālos no Krievijas bija ieguldīti 724,3 milj. EUR, bet turpmākajos gados uzkrātā summa bijusi ar lejupejošu tendenci, kas nozīmē, ka no pamatkapitāliem izņemto summu apjoms bijis lielāks nekā no jauna ieguldītais. Šobrīd Krievijas ieguldījumu apjoms Latvijā reģistrēto uzņēmumu pamatkapitālos samazinājies līdz 322,01 milj. EUR, kas ir par 55,54% mazāka summa nekā 2016. gadā. Kritums uzkrāto ieguldījumu apjomā, vien ar retiem izņēmumiem, seko ik mēnesi jau ilgāku laika periodu. Pēc uzkrātā ieguldījumu apjoma Krievija šobrīd ierindojas astotajā vietā, kamēr pēc uzņēmumu skaita, kuru pamatkapitālos veikti ieguldījumi, – 1. pozīcijā. Jānorāda, ka Krievijas ieguldījumi šobrīd reģistrēti 3521 uzņēmuma pamatkapitālā. Kā lielākais ieguldītājs reģistrēts Grigorijs Guseļņikovs, kurš ir maksātnespējīgās AS \" PNB Banka \" akcionārs. Otrs lielākais ieguldītājs ir publiskā akciju sabiedrība \"Uralkali\", kas SIA \"Uralkali Trading\" pamatkapitālā ieguldījusi 30 milj. EUR. Uzņēmuma patiesais labuma guvējs Dmitrijs Mazepins gan iekļauts starptautiskajos sankciju sarakstos. Krievijas lielākā kālija hlorīda ražotāja grupā ietilpstošais SIA \"Uralkali Trading\" pēdējos gados starp visiem Latvijā reģistrētajiem uzņēmumiem uzrādījis lielāko apgrozījumu. 2021. gadā tas pieauga līdz 2,8 miljardiem eiro, bet tā peļņa pēc nodokļiem sasniedza 46,95 milj. EUR. Lursoft pieejamā informācija liecina, ka pārskatu par saimniecisko darbību 2022. gadā uzņēmums vēl nav iesniedzis, tomēr, balstoties uz Valsts ieņēmumu dienesta publiskoto informāciju, redzams, ka pērn audzis SIA \"Uralkali Trading\" darbinieku skaits. Ja 2021. gadā ķīmisko vielu vairumtirdzniecības uzņēmumā strādāja 44 darbinieki, tad pērn – jau 57. Jāpiebilst, ka arī vairākos valsts uzturētajos reģistros atrodama informācija par SIA \"Uralkali Trading\" piemērotajām sankcijām, tostarp Uzņēmumu reģistrā, Zemesgrāmatā, kā arī  Ceļu satiksmes drošības direkcija  reģistrējusi liegumu vairāk nekā 10 uzņēmuma transportlīdzekļiem. Lursoft dati rāda, ka Krievijas uzkrātais ieguldījumu apjoms Latvijas uzņēmumu pamatkapitālos 2022. gadā samazinājās par 65,3 milj. EUR, bet šogad – par vēl 48,1 milj. EUR. Visstraujākais ieguldījumu apjoma kritums pērn reģistrēts februārī (par 15,26 milj. EUR) un augustā (par 16,53 milj. EUR). Lursoft pētījums parāda, ka 2022. gadā reģistrēts tikai viens mēnesis, kad Krievijas ieguldījumu apjoms bijis ar plusa zīmi, taču arī tad ieguldīto līdzekļu apjoms vien par 256,96 tūkst. Šogad pirmajos četros mēnešos negatīvā tendence turpinājusies, aprīlī uzkrātajam Krievijas ieguldījumu apjomam samazinoties pat par 53,4 milj. EUR, savukārt maijā fiksēts pieaugums par 9,1 milj. EUR. Lielais uzkrātā ieguldījuma apjoma kritums aprīlī reģistrēts saistībā ar SIA \"Severstal Distribution\" īpašnieka maiņu, par ko š.g. 25. maijā jau vēstīja Lursoft Klientu Portfelis. Uzreiz pēc Krievijas pilna mēroga bruņotā iebrukuma Ukrainā kādreizējā SIA \"Severstal Distribution\" patiesais labuma guvējs Aleksejs Mordašovs tika iekļauts Eiropas Savienības sankciju sarakstā. Š.g. aprīlī veiktas izmaiņas uzņēmuma īpašniekos un patiesajos labuma guvējos, vienlaikus arī nomainot SIA \"Severstal Distribution\" nosaukumu, kas turpmāk būs SIA \"Marcegaglia Baltics\". Par uzņēmuma jauno īpašnieku kļuvis Itālijā reģistrētais MARCEGAGLIA CARBON STEEL S.P.A., bet patiesajiem labuma guvējiem – Antonio un Emma Marcegaglia. Jānorāda, ka Latvijā aizvien reģistrēts Aleksejam Mordašovam pastarpināti piederošais SIA \"TT Baltics\". Tikmēr Dmitrijam Mazepinam patiesā labuma guvēja statuss reģistrēts ne tikai iepriekšminētajā SIA \"Uralkali Trading\", bet arī SIA \" Riga fertilizer terminal \", SIA \"VENTAMONJAKS\" un SIA \"URALCHEM Trading\". Sankciju sarakstos atrodams arī SIA \"Faberlic Baltija\" patiesais labuma guvējs Aleksejs Ņečajevs, SIA \"IMNI\" īpašnieks Romans Rotenbergs, tāpat arī publiskā akciju sabiedrība \" Gazprom \", kas ir viens no AS \"Latvijas Gāze\" akcionāriem, un  Vladimirs Potaņins , kurš ir SIA \"Cloud Payments International\" patiesais labuma guvējs. Jānorāda, ka sankciju sarakstos iekļauts arī  Pjotrs Avens , kuram Latvijā patiesā labuma guvēja statuss reģistrēts trīs uzņēmumos, kā arī vēl divās nevalstiskajās organizācijās. Lursoft izpētījis, ka jaunu ieguldītāju skaits no Krievijas pagājušajā gadā sarucis. Ja 2021. gadā reģistrētas 475 personas no Krievijas, kuras pirmo reizi veikušas ieguldījumus Latvijā reģistrēto uzņēmumu pamatkapitālos, tad pērn šādu personu skaits samazinājās līdz 379. Tikmēr jauno ieguldītāju skaits no Ukrainas 2022. gadā audzis, liecina Lursoft apkopotie dati. Ja 2020. gadā bija reģistrētas vien 83 personas no Ukrainas, kuras pirmo reizi veikušas ieguldījumus Latvijas uzņēmumu pamatkapitālos, 2021. gadā to skaits bija pieaudzis līdz 174, bet pērn – jau līdz 262. Lursoft pētījuma dati atklāj, ka Ukrainas ieguldījumu apjoms Latvijas uzņēmumu pamatkapitālos šobrīd sasniedz 107,1 milj. EUR. Jānorāda, ka aizvadītajā gadā, pēc tam, kad 2021. gadā uzkrātā ieguldījumu summa palielinājās par 6,33 milj. EUR, ukraiņu ieguldījumu apjoms sarucis par 12,58 milj. EUR, lai gan uzņēmumu skaits, kuros reģistrēti ieguldījumi, pieaudzis. Iemesls straujajam uzkrāto ieguldījumu apjoma kritumam gan ir pērn likvidētais SIA \"Notum\", kura pamatkapitālā 8,3 milj. EUR bija ieguldījusi Alla Bognere no Ukrainas. Uzņēmums gan visus gadus strādājis bez ieņēmumiem no saimnieciskās darbības, vien 2020. gadā tā apgrozījums bija 15,15 tūkst. EUR, bet 2021. gadā – 25,90 tūkst. EUR. Vienlaikus, piemēram, 2020. gadā SIA \"NOTUM\" guvis 477,32 tūkst. EUR lielus ieņēmumus no pārējās saimnieciskās darbības. Lursoft izziņā redzams, ka SIA \"Notum\" pamatdarbības joma bijusi uzņēmējdarbības veicināšanas palīgdarbības. Analizējot datus par Ukrainas uzkrāto ieguldījumu apjomu Latvijas uzņēmumu pamatkapitālos, redzams gan, ka vislielākās summas ieguldītas kreditēšanas pakalpojumu, monetārās starpniecības un citur neklasificētu finanšu pakalpojumu darbību jomās. Lursoft statistikas dati atklāj, ka šobrīd Ukrainas ieguldījumi reģistrēti 1073 uzņēmumu pamatkapitālos. Kopš 2022. gada sākuma šādu uzņēmumu skaits audzis pat 49. Lielākais ukraiņu kapitāla uzņēmums, kas Latvijā reģistrēts kopš 2022. gada 24. februāra, ir SIA \"Inrodtran\" ar 16,8 tūkst. EUR pamatkapitālu. Uzņēmuma vienīgā dalībniece un arī amatpersona ir Olena Badorna. Savukārt otrs lielākais jaunreģistrētais Ukrainas kapitāla uzņēmums šajā periodā bijis Romana Kaminski dibinātais SIA \"FlorensLV\" ar 10 tūkst. EUR pamatkapitālu. Lursoft izziņā esošā informācija liecina, ka š.g. marta beigās reģistrētais uzņēmums nodarbojas ar kravu pārvadājumiem pa autoceļiem. Jānorāda, ka šobrīd Latvijā reģistrēti 36 aktīvi Ukrainas kapitāla uzņēmumi, kas nodarbojas ar kravu pārvadājumiem pa autoceļiem. To pamatkapitālos pārstāvji no Ukrainas kopumā ieguldījuši 803,7 tūkst. EUR. *Dati apkopoti uz 26.06.2023.", "link": "https://www.delfi.lv/bizness/37293360/bankas_un_finanses/55705608/ka-mainijies-krievijas-ieguldijumu-apjoms-latvijas-uznemumos"},
{"title": "Latvijas banku uzvaras gājiens turpinās – peļņa šaujas gaisā", "category": "Finanses", "body": "Latvijas monetārās finanšu iestādes (MFI), galvenokārt bankas, šogad pirmajos piecos mēnešos strādāja ar 269,6 miljonu eiro peļņu, kas ir 2,3 reizes vairāk nekā 2022. gada attiecīgajā periodā, liecina  Latvijas Bankas  publiskotā informācija. Tostarp maijā monetārās finanšu iestādes strādājušas ar peļņu 67 miljonu eiro apmērā. Monetāro finanšu iestāžu aktīvu kopsumma 2023.gada 31.maijā bija 25,951 miljards eiro, kas ir par 5,4% jeb 1,335 miljardiem eiro vairāk nekā 2022.gada maija beigās, kad monetāro finanšu iestāžu aktīvi bija 24,616 miljardi eiro. Šogad maija beigās Latvijas monetāro finanšu iestāžu rezidentiem izsniegto kredītu atlikums bija 13,352 miljardi eiro, kas ir par 5,8% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,262 miljardus eiro, kas ir par 6% vairāk nekā pirms gada, bet ārvalstu valūtā izsniegto kredītu atlikums bija 90,2 miljoni eiro, kas ir par 15,4% mazāk. No rezidentiem piesaistīto noguldījumu atlikums maija beigās bija 17,807 miljardi eiro, kas ir par 6,5% vairāk nekā pirms gada. Tostarp noguldījumi eiro bija 16,526 miljardi eiro, bet ārvalstu valūtās - 1,281 miljards eiro. Eiro piesaistīto noguldījumu apmērs salīdzinājumā ar 2022.gada maija beigām ir palielinājies par 6,4%, bet ārvalstu valūtā piesaistīto noguldījumu apmērs ir audzis par 7%. Savukārt Latvijas monetāro finanšu iestāžu kapitāls un rezerves maija beigās bija 3,32 miljardi eiro, kas ir par 9,9% vairāk nekā 2022.gada maija beigās. 2022.gada pirmajos piecos mēnešos monetārās finanšu iestādes strādāja ar peļņu 118,8 miljonu eiro apmērā, bet 2022.gadā kopumā monetāro finanšu iestāžu peļņa bija 326,3 miljoni eiro, kas ir par 26,5% vairāk nekā 2021.gadā. Monetārās finanšu iestādes ir kredītiestādes un finanšu sabiedrības, kas pieņem noguldījumus no klientiem, kuri nav monetārās finanšu iestādes, kā arī uz sava rēķina piešķir kredītus un iegulda vērtspapīros.", "link": "https://www.delfi.lv/bizness/37293360/bankas_un_finanses/55705708/latvijas-banku-uzvaras-gajiens-turpinas-pelna-saujas-gaisa"},
{"title": "ASV uzraugi iecirtuši zobus kriptovalūtās, bet investori vēl nemūk", "category": "Finanses", "body": "Digitālo monētu pasaulē vienīgā faktiskā vērtība ir uzticība. Kriptovalūtu gadījumā tā ir uzticība tam, ka tās varēs apmainīt pret reālās pasaules labumiem. Taču – vai šī uzticība saglabāsies, ja pasaules lielākās ekonomikas valdība tās nevēlas atbalstīt? ASV uzraugi iecirtuši zobus kriptovalūtās un to biržās, pagaidām gan investori vēl nav sākuši masveidā mukt prom no saviem ieguldījumiem. Pērn, kad vairākas kriptovalūtas sabruka un daži kriptovalūtu pasaules uzņēmēji no miljonāriem kļuva par apsūdzētajiem, arī amatpersonas visā pasaulē sāka domāt, kā regulēt šīs monētas. Melnkalnē notiesāts bēguļojošais korejiešu kriptovalūtu uzņēmējs Draud vairāk nekā 100 gadi cietumā – bankrotējušā FTX šefs neatzīst vainu krāpniecībā Šogad ASV regulatori ir nopietni pieķērušies kriptovalūtām, un daži brīdina, ka tas varētu aizkavēt vai pat nogalināt digitālās monētas visā pasaulē. Citi savukārt min, ka kriptovalūtas nekur nepazudīs, bet ASV zaudēs savu pozīciju, un  Eiropas Savienība  ar MiCA regulējumu ieņems līdera lomu. Ko nosaka jaunais ES kriptovalūtu regulējums MiCA? ASV vērtspapīru regulators (SEC) jūnija sākumā vērsās tiesā pret kriptovalūtu platformu \"Coinbase\" un pasaulē lielāko kriptovalūtu biržu \"Binance\". Kā raksta \"Reuters\", ja tiesas prāvas būs veiksmīgas, tās varētu mainīt kriptovalūtu tirgu, veiksmīgi apliecinot SEC jurisdikciju pār nozari, kas gadiem ilgi apgalvojusi, ka digitālās monētas nav pielīdzināmas vērtspapīriem un ka SEC tās nevajadzētu regulēt.", "link": "https://www.delfi.lv/bizness/37293360/bankas_un_finanses/55686288/asv-uzraugi-iecirtusi-zobus-kriptovalutas-bet-investori-vel-nemuk"},
{"title": "Rosina veikt izmaiņas pensiju 2. līmenī", "category": "Finanses", "body": "Labklājības ministrija  (LM) ir izstrādājusi un atbildīgajai Saeimas Sociālo un darba lietu komisijai nosūtījusi priekšlikumus valsts fondēto pensiju otrā līmeņa uzkrājumu pārvaldības pilnveidošanai, informē LM LM piedāvā vismaz piecus gadus pirms pensijas vecuma sasniegšanas dot iespēju cilvēkam ļaut izvēlēties – palikt valsts fondēto pensiju shēmā, izvēloties tādu līdzekļu pārvaldītāju, kurš nodrošina pozitīvāko kapitāla apsaimniekošanu, vai pensiju otrā līmeņa kapitālu pārnest uz pensiju pirmo līmeni. Tā rezultātā, cilvēkam pensionējoties, piešķirtā vecuma pensija ietvertu abos pensiju līmeņos uzkrāto kapitālu un tiktu maksāta no speciālā budžeta. \"Mēs arī aicināsim bankas samazināt procentus komisijas maksām, ko tās saņem par pensiju kapitāla apsaimniekošanu. Saeimas rudens sesijā ir plānots diskutēt par šīm izmaiņām, jo iepriekšējās pārmaiņas pārvaldnieku komisijas maksās bija pirms pieciem gadiem. Taču kopš tā laika situācija pasaulē ir mainījusies un līdz ar to ietekmējusi valsts fondēto pensiju otrā līmeņa darbību, kas nav labvēlīga nākamajiem pensiju saņēmējiem,\" uzsver Evika Siliņa, labklājības ministre. Piedāvātais risinājums būtu pastāvīgs, kas dotu cilvēkam iespēju pēc paša vēlmes otrā līmeņa kapitālu pārnest uz pensiju pirmo līmeni. LM uzskata, ka piedāvātās izmaiņas nebūtu pretrunā ar tendencēm, kas vērojamas arī citu valstu pensiju sistēmās. Īstenojot iespējas veikt izvēli par līdzekļu pārnesi no pensiju otrā līmeņa piecu gadu laikā pirms pensionēšanās, bet vienlaikus turpinot pensijas uzkrāšanu pensiju pirmajā līmenī, tiktu nodrošināta elastība un izvēles brīvība. Minētais priekšlikums nerada finanšu riskus valsts sociālās apdrošināšanas sistēmas ilgtspējai – pensiju pirmais līmenis uzņemas papildu saistības, kuras tiek segtas ar reālām iemaksām. LM izskatīšanai atbildīgajā Saeimas komisijā virza arī  Latvijas Bankas  izstrādāto priekšlikumu veikt izmaiņas pensiju otrā līmeņa pārvaldīšanas maksas noteikšanas regulējumā. Nākotnes pensionāru veikto iemaksu rezultātā pieaug pensiju otrā līmeņa aktīvu apjoms, kura pārvaldīšanas izmaksu īpatsvars attiecīgi samazinās. Nākotnes pensionāru veikto iemaksu rezultātā radītie izmaksu īpatsvara ietaupījumi būtu jāņem vērā, nosakot pārvaldīšanas maksas pastāvīgās daļas ierobežojumos. Latvijas Banka norāda, ka piedāvātās izmaiņas pārvaldīšanas maksas apmēra ierobežošana pozitīvi ietekmēs uzkrātā pensijas kapitāla apmēru, jo saskaņā ar aprēķiniem ļautu pensiju otrā līmeņa dalībniekiem 10 gadu laikā ietaupīt vairāk nekā 100 miljonus eiro.", "link": "https://www.delfi.lv/bizness/37293360/bankas_un_finanses/55706362/rosina-veikt-izmainas-pensiju-2-limeni"},
{"title": "'Apple' atkal pietuvojas trīs triljonu ASV dolāru vērtībai", "category": "Finanses", "body": "ASV  tehnoloģiju giganta \"Apple\" vērtība otro reizi uzņēmuma vēsturē ir pietuvojusies triju triljonu ASV dolāru tirgus vērtībai. Saskaņā ar \"Refinitiv\" datiem \"iPhone\" ražotāja akciju vērtība pieauga par 0,6%, dienas beigās sasniedzot 189,25 ASV dolārus par vienu akciju, tādējādi uzņēmuma tirgus vērtība sasniedz 2,98 triljonus ASV dolāru. Dienas tirdzniecībā 2022. gada 3. janvārī tā uz īsu brīdi sasniedza vērtību virs trīs triljoniem, bet pirms sesija tika slēgta nokrita zem šīs atzīmes. Jāmin gan, ka \"Apple\" jau ir vērtīgākā pasaules kompānija. Pēdējie akciju kāpumi, kā raksta \"Reuters\", izriet no vairāku Volstrītas tehnoloģiju smagsvaru spēcīgajiem rezultātiem šogad, ko veicināja cerības, ka Federālo rezervju sistēma drīzumā beigt kāpināt procentu likmes. \"Patiesībā nav bijusi neviena jauna informācija, kas atbalstītu akciju vērtības kāpumu,\" sacījis Tomass Mārtins, \"Globalt Investments\" vecākais portfeļa pārvaldnieks. \"Tas, kas jums paliek, ir pats tirgus.\" Proti, eksperts norāda, ka kāpums ir gluži vienkārši investoru vēlme un ticibai kompānijai ilgtermiņā, nevis kāds ārējais faktors vai īpašas cerības uz strauju pieaugumu.", "link": "https://www.delfi.lv/bizness/37293360/bankas_un_finanses/55708080/apple-atkal-pietuvojas-tris-triljonu-asv-dolaru-vertibai"},
{"title": "Biržās cenas gan aug, gan krīt", "category": "Finanses", "body": "ASV pieauga akciju cenas pēc tam, kad tika publiskoti jaunākie statistikas dati, kas rāda, ka ASV ekonomikas apmēra kāpums pirmajā ceturksnī bijis straujāks par iepriekš lēsto. Pirms mēneša publicētie pārskatītie dati liecināja, ka ASV iekšzemes kopprodukts šogad pirmajā ceturksnī salīdzinājumā ar attiecīgo laika periodu gadu iepriekš palielinājies par 1,3%, tomēr jaunākie dati rāda, ka kāpums bijis 2%. Pozitīvu noskaņojumu investoros vairoja arī dati, ka bezdarbnieka pabalsta jauno pieprasījumu skaitam ASV pagājušajā nedēļā tika reģistrēts kritums. ASV biržu indekss \"Dow Jones Industrial Average\" ceturtdien palielinājās par 0,8% līdz 34 122,42 punktiem, indekss \"Standard & Poor's 500\" pieauga par 0,5% līdz 4396,44 punktiem, savukārt indekss \" Nasdaq  Composite\" tikpat kā nemainījās un tirdzniecības dienas beigās bija 13 591,33 punkti. Londonas biržas indekss FTSE 100 ceturtdien samazinājās par 0,4% līdz 7471,69 punktiem, Frankfurtes biržas indekss  DAX  tikpat kā nemainījās un tirdzniecības dienas beigās bija 15 946,72 punkti, bet Parīzes biržas indekss CAC 40 palielinājās par 0,4% līdz 7312,73 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kāpa par 0,4% līdz 69,86 ASV dolāriem par barelu. \"Brent\" markas jēlnaftas cena Londonas biržā pieauga par 0,4% līdz 74,34 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 3,1% līdz 35,18 eiro par megavatstundu. Eiro vērtība pret ASV dolāru ceturtdien kritās no 1,0913 līdz 1,0872 dolāriem par eiro, britu mārciņas vērtība pret ASV dolāru saruka no 1,2636 līdz 1,2613 dolāriem par mārciņu, bet ASV dolāra vērtība pret Japānas jenu palielinājās no 144,48 līdz 144,82 jenām par dolāru. Eiro vērtība pret britu mārciņu kritās no 86,37 86,17 pensiem par eiro.", "link": "https://www.delfi.lv/bizness/37293360/bankas_un_finanses/55709026/birzas-cenas-gan-aug-gan-krit"},
{"title": "Sliktākā scenārija gadījumā lielākās ASV bankas zaudētu 541 miljonu dolāru, šobrīd situācija stabila", "category": "Finanses", "body": "Ja iestātos sliktākais scenārijs, lielākās  ASV  bankas zaudētu 541 miljardu dolāru, taču tām joprojām būtu vairāk nekā pietiekami daudz kapitāla, lai segtu zaudējumus, liecina Federālo rezervju sistēmas (FRS) ikgadējā stresa testa rezultāti. Kā raksta ārvalstu mediji, atzīmes, ko FRS trešdien piešķīra bankām, tostarp \"JPMorgan Chase\" un \"Goldman Sachs\", apstiprina  Volstrītas  vadītāju un regulatoru apgalvojumus, ka sistēmiski nozīmīgas bankas var izturēt lielus zaudējumus. Rezultāti arī palīdz noteikt, cik liels kapitāls bankām ir jāuzglabā nākamajos 12 mēnešos. Kamēr bankas atbilst vai pārsniedz prasības, tās ir brīvas no FRS ierobežojumiem attiecībā uz to, cik daudz kapitāla tās var ieguldīt akcionāru dividendēm un akciju atpirkšanai, raksta \"Financial Times\". Rezultāti publicēti tikai dažus mēnešus pēc tam, kad trīs lielāko banku bankrots ASV vēsturē — \"Silicon Valley Bank\", \"Signature Bank\" un \"First Republic\" — izraisīja reģionālo banku krīzi. Stresa testos netika iekļautas mazākas bankas, kuras ir izjutušas investoru spiedienu pēc šo banku sabrukuma. \"Šodienas rezultāti apstiprina, ka banku sistēma joprojām ir spēcīga un noturīga,\" teikts FRS uzraudzības vietnieka Maikla Barra paziņojumā. FRS stresa testi tiek veikti ik gadu un tie tika ieviesti pēc 2008. gada krīzes, lai novērtētu, vai banku zaudējumu segšanas kapitāla rādītāji ekonomiskās katastrofas gadījumā saglabāsies virs minimālajām prasībām. Šogad bankām bija jāparāda, ka tās spēj izturēt bezdarba līmeņa pieaugumu līdz 10%, komerciālā nekustamā īpašuma cenu kritumu par 40%, mājokļu cenu kritumu par 38% un īstermiņa procentu likmju samazināšanos gandrīz līdz nullei. No 23 pārbaudītajām bankām lielāko triecienu kapitāla var ciest \" Deutsche Bank \" ASV meitasuzņēmums, kam seko \"UBS America\".", "link": "https://www.delfi.lv/bizness/37293360/bankas_un_finanses/55707436/sliktaka-scenarija-gadijuma-lielakas-asv-bankas-zaudetu-541-miljonu-dolaru-sobrid-situacija-stabila"},
{"title": "Tiesa atstāj spēkā PTAC lēmumu SIA 'Extra credit' lietā par vairāk nekā 2 miljonu eiro zaudējumu nodarīšanu klientiem", "category": "Finanses", "body": "Otrās instances tiesa   Rīgas administratīvā apgabaltiesa   pasludinājusi lēmumu administratīvajā lietā, kas ierosināta, pamatojoties uz SIA \"Extra Credit\" pieteikumu par Patērētāju tiesību aizsardzības centra ( PTAC ) 2021. gada 14. oktobra lēmuma atcelšanu. Rīgas administratīvā apgabaltiesa SIA \"Extra Credit\" pieteikumu noraidīja un Administratīvās rajona tiesas 2022. gada 11. jūlija spriedumu atstāja nemainītu. PTAC 2021. gada 14. oktobrī pieņēma lēmumu, uzliekot soda naudu 90 000 eiro apmērā SIA \"Extra Credit\" par Patērētāju tiesību aizsardzības likumā noteikto kreditēšanas kopējo izmaksu ierobežojumu neievērošanu laika posmā no 2019. gada 1. jūlija saistībā ar kredītu pagarinājumu maksām, kā rezultātā patērētājiem radīti zaudējumi vairāk nekā 2 miljonu eiro apmērā, vienlaikus uzliekot tiesisko pienākumu izbeigt lēmumā konstatēto negodīgu komercpraksi. Apstrīdot PTAC lēmumu, SIA \"Extra Credit\" 2021. gada nogalē vērsās Administratīvās rajona tiesā. 2019. gada 1. jūlijā Patērētāju tiesību aizsardzības likumā spēkā stājās grozījumi, kuri noteica kreditēšanas kopējo izmaksu ierobežojumus - 0,07% dienā visā kredīta līguma termiņā. PTAC uzsver, ka kreditēšanas kopējo izmaksu ierobežojumi ir attiecināmi arī uz kredītu pagarināšanas maksām, neatkarīgi no tā, kā tās tiek dēvētas (piemēram, kā \"ātrās maksātspējas vērtēšanas komisija\" vai maksa \"par datu automatizētu iegūšanu\"), jo pagarināšanas līguma noslēgšanas brīdī šīs izmaksas kredīta devējam ir zināmas. PTAC laika posmā no 2019. gada rudens līdz 2021. gada pavasarim, saņemot iesniegumus no patērētajiem, vērtēja SIA \"Extra Credit\" īstenotās komercprakses atbilstību. Tika konstatēts, ka gadījumos, kad patērētāji izrādīja vēlmi pagarināt atmaksas termiņu kreditēšanas līgumiem, kas noslēgti uz laiku līdz 30 dienām, SIA \"Extra Credit\" piedāvāja neatbilstošas kredītu pagarināšanas maksas, kas nosauktas par \"ātrās maksātspējas vērtēšanas komisiju\" un kas 5-7 reizes pārsniedza noteiktos ierobežojumus. Kopumā patērētāji SIA \"Extra Credit\" pakalpojumu izmantoja 78 133 reizes, samaksājot 2,47 milj. EUR. PTAC lēmums uzlika SIA \"Extra Credit\" tiesisko pienākumu izbeigt šādu konstatēto negodīgo komercpraksi: PTAC atkārtoti informē, ka patērētajiem, kuri pēc 2019. gada 1. jūlija ir izmantojuši SIA \"Extra Credit\" pakalpojumu, maksājot ātrās maksātspējas vērtēšanas komisiju un/vai maksu par datu automatizētu iegūšanu, ir tiesības vērsties pie SIA \"Extra Credit\" ar aicinājumu veikt pārrēķinu un pārmaksas, kas pārsniedz 0,07% dienā, atgriešanu. Tāpat patērētājiem ir tiesības vērsties tiesā par radīto zaudējumu atlīdzību. Lai uzzinātu par iespējām vērsties tiesā un piedzīt zaudējumus, PTAC aicina vērsties Latvijas Patērētāju interešu aizstāvības asociācijā, rakstot uz e pastu: iesniegumi@pateretajs.lv.", "link": "https://www.delfi.lv/bizness/37293360/bankas_un_finanses/55709296/tiesa-atstaj-speka-ptac-lemumu-sia-extra-credit-lieta-par-vairak-neka-2-miljonu-eiro-zaudejumu-nodarisanu-klientiem"},
{"title": "Zviedrija procentu likmi palielina līdz gandrīz 15 gados augstākajam līmenim", "category": "Finanses", "body": "Zviedrijas  centrālā banka ceturtdien atkārtoti paaugstināja bāzes procentu likmi līdz gandrīz 15 gados augstākajam līmenim, tādējādi cenšoties samazināt augsto inflāciju. Centrālā banka bāzes procentu likmi palielināja par 0,25 procentpunktiem - līdz 3,75%. Iepriekšējo reizi izmaiņas bāzes procentu likmē Zviedrijā tika veiktas aprīlī, kad tā tika palielināta par 0,5 procentpunktiem. Banka procentu likmi palielinājusi sešas sanāksmes pēc kārtas. \"Procentu likmes palielināšana uzrāda vēlamo efektu, taču lai inflāciju līdz 2% mērķim samazinātu saprātīgā laika periodā, būs nepieciešama atkārtota monetārās politikas koriģēšana,\" norāda centrālā banka. Gada inflācija Zviedrijā decembrī veidoja 12,3%, tādējādi reģistrējot augstāko līmeni pēdējos 30 gados. Maijā inflācija samazinājās līdz 9,7%, pirmo reizi vairāk nekā pusgada laikā nokrītoties zem 10%.", "link": "https://www.delfi.lv/bizness/37293360/bankas_un_finanses/55706874/zviedrija-procentu-likmi-palielina-lidz-gandriz-15-gados-augstakajam-limenim"},
{"title": "Uz fināla kārtu konkursā par FID priekšnieka amatu izvirzīti pieci pretendenti", "category": "Finanses", "body": "Konkursa otrajā kārtā pretendenti komisijai skaidroja savu motivāciju ieņemt šo amatu, atbildēja uz komisijas jautājumiem un izklāstīja savu redzējumu par FID darbības prioritātēm un attīstību. Konkursa trešajā kārtā tiks pārbaudītas pretendentu vadības kompetences, tostarp pārmaiņu vadīšana, lēmumu pieņemšana, stratēģiskais redzējums, komandas vadīšana, rezultātu sasniegšana. Konkursa noslēgumā visaugstāko novērtējumu guvušais pretendents tiks virzīts Ministru kabineta apstiprinājumam. FID priekšnieku pēc Ministru kabineta ieteikuma amatā ieceļ Saeima. Konkursa pretendentu vērtēšanas komisiju vada  Valsts kancelejas  direktors Jānis Citskovskis. Tās sastāvā ir ģenerālprokurors Juris Stukāns, Iekšlietu ministrijas valsts sekretārs Dimitrijs Trofimovs, Finanšu ministrijas valsts sekretāre Baiba Bāne, Satversmes aizsardzības biroja direktors Egils Zviedris un Valsts drošības dienesta priekšnieks Normunds Mežviets. Tāpat pretendentu vērtēšanā ar padomdevēja tiesībām piedalās šādi Finanšu sektora attīstības padomes deleģēti pārstāvji: biedrības “Fintech Latvija asociācija” valdes locekle Tīna Lūse, Latvijas Bankas padomes locekle Kristīne Černaja-Mežmale un  Latvijas Darba devēju konfederācijas  prezidents Andris Bite.", "link": "https://www.delfi.lv/bizness/37293360/bankas_un_finanses/55709518/uz-finala-kartu-konkursa-par-fid-prieksnieka-amatu-izvirziti-pieci-pretendenti"},
{"title": "Izveidots jauns 2. līmeņa pensiju plāns", "category": "Finanses", "body": "\" Luminor Bank \" grupas ieguldījumu pārvaldes sabiedrība \"Luminor Asset Management\" izveidojusi jaunu otrā līmeņa aktīvo ieguldījumu pensiju plānu \"Luminor 16-48\", kā arī mainījusi daļas līdzšinējo pensiju plānu nosaukumus, liecina informācija \"manapensija.lv\". \"Luminor 16-48\" ieguldījumu plāns paredz līdz 100% no aktīviem ieguldīt vērtspapīros - uzņēmumu akcijās un citos līdzīgos ieguldījumu veidos. Savukārt daļas līdzšinējo pensiju plānu nosaukumu maiņa īstenota, lai iedzīvotājiem atvieglotu pensiju plāna izvēli un veicinātu finanšu tirgu doto iespēju maksimālu izmantošanu, veidojot uzkrājumu pensijai. Jaunie nosaukumi atspoguļo vecuma grupu, kurai ieguldījumu plāns ir vispiemērotākā izvēle riska un ienesīguma ziņā. Tostarp aktīvā ieguldījumu plāna \"Luminor progresīvais\" nosaukums mainīts uz \"Luminor 48-53\", bet aktīvā ieguldījumu plāna \"Luminor aktīvais\" nosaukums mainīts uz \"Luminor 53-58\". Vienlaikus sabalansētā ieguldījumu plāna \"Luminor sabalansētais\" nosaukums mainīts uz \"Luminor 58+\", bet konservatīvā ieguldījumu plāna \"Luminor konservatīvais\" nosaukums mainīts uz \"Luminor 62-65\". Pēc kompānijā skaidrotā, vairāk nekā puse iedzīvotāju nav izvēlējušies vecumam atbilstošu ieguldījumu plānu - galvenokārt jaunieši un pirmspensijas vecuma iedzīvotāji. \"Luminor Asset Management\" piedāvā arī aktīvo ieguldījumu plānu \"Luminor indeksu ieguldījumu plāns - Ilgtspējīgā nākotne\". \"Luminor Asset Management\" vienīgais akcionārs ir \"Luminor Bank\". 2019.gada janvāra sākumā tika pabeigta Baltijas valstīs strādājošo \"Luminor Bank\" pārrobežu apvienošana, bankai turpinot darbību ar centrālo biroju Igaunijā un filiālēm Latvijā un Lietuvā. Bankas stratēģiskais investors ir ASV investīciju kompānija \"Blackstone\".", "link": "https://www.delfi.lv/bizness/37293360/bankas_un_finanses/55711454/izveidots-jauns-2-limena-pensiju-plans"},
{"title": "Paredz kriptovalūtu krāpnieku uzplaukumu, pateicoties mākslīgajam intelektam", "category": "Finanses", "body": "\" Meta \" ziņoja, ka martā un aprīlī vien ir bloķēts vairāk nekā tukstoš ļaunprātīgu saišu, kas maskētas kā \" ChatGPT \" paplašinājumi. Platforma saka, ka krāpnieku acīs \"ChatGPT\" ir \"jaunā kriptovalūta\". Proti, ja iepriekš krāpnieki izmantoja viltus kriptovalūtas un citus tehnoloģiju atslēgu vārdus, lai izkrāptu naudu, tad tagad tas pārgājis uz MI tēmu. Krāpnieki izmanto ažiotāžu ap MI rīkiem, lai izveidotu viltus monētas, kas izklausās saistītas ar \"ChatGPT\" vai tā radītājiem \" OpenAI \". Sociālo mediju platformas ir kļuvušas par populāriem kanāliem jaunu krāpniecisku monētu reklamēšanai tiešsaistē. Krāpnieki izmanto šo platformu plašās sasniedzamības un ietekmes priekšrocības, lai īsā laikā gūtu ievērojamu sekotāju skaitu. Izmantojot ar AI darbināmus rīkus, viņi var vēl vairāk paplašināt savu sasniedzamību un izveidot šķietami lojālu fanu bāzi, kurā ir tūkstošiem cilvēku. Šos viltotos kontus un mijiedarbības var izmantot, lai radītu ilūziju par uzticamību un popularitāti viņu krāpnieciskajiem projektiem, brīdina \"Coin Telegraph\". Bažas par nākotni pauduši dažādu nozaru eksperti. \"Delfi Bizness\" jau vēstīja, ka krāpnieki izmanto slavenu cilvēku vārdus un video materiālus, lai piesaistītu potenciālos upurus. Viens ļoti ievērojams viltojums, kas ietekmēja kriptovalūtu nozari, bija video ar bijušo \"FTX\" izpilddirektoru Sems Bankmanu-Frīdu, kurā lietotāji tika novirzīti uz ļaunprātīgu vietni, kas sola dubultot kriptovalūtu. Šī gada sākumā, 2023. gada martā, tā sauktais MI projekts \"Harvest Keeper\" izkrāpa saviem lietotājiem aptuveni miljonu ASV dolāru. Turklāt aptuveni tajā pašā laikā vietnē \"Twitter\" sāka parādīties projekti, kas sevi sauca par \"CryptoGPT\". Krāpniecība  ar viltus investīcijām nav sveša arī Latvijā. Valsts policijas (VP) dati par gada pirmajiem četriem mēnešiem liecina, ka jau izkrāpti teju 3,5 miljoni eiro un tiek paredzēts, ka summa vismaz dubultosies.", "link": "https://www.delfi.lv/bizness/37293360/bankas_un_finanses/55710910/paredz-kriptovalutu-krapnieku-uzplaukumu-pateicoties-maksligajam-intelektam"},
{"title": "Nodokļu ieņēmumos šogad iekasēti 5,387 miljardi eiro", "category": "Finanses", "body": "Nodokļu ieņēmumos šogad pirmajos piecos mēnešos iekasēti 5,387 miljardi eiro, kas ir par 166,4 miljoniem eiro jeb 3,2% vairāk, nekā plānots, informē  Finanšu ministrijas  pārstāvji. Vienlaikus nodokļu ieņēmumi 2023.gada pirmajos piecos mēnešos bija par 600,9 miljoniem eiro jeb 12,6% lielāki nekā 2022. gada pirmajos piecos mēnešos. Valsts kopbudžetā nodokļu ieņēmumi šogad pirmajos piecos mēnešos veidoja 5,078 miljardus eiro, kas ir par 173,9 miljoniem eiro jeb 3,5% vairāk, nekā plānots. Tostarp valsts budžetā nodokļu ieņēmumi veidoja 4,241 miljardu eiro, kas ir par 114 miljoniem eiro jeb 2,8% vairāk, nekā plānots, bet pašvaldību budžetā nodokļu ieņēmumi bija 837 miljonu eiro apmērā, kas ir par 60 miljoniem eiro jeb 7,7% vairāk, nekā plānots. Savukārt valsts fondēto pensiju shēmā nodokļu ieņēmumi šogad pirmajos piecos mēnešos bija 309,1 miljona eiro apmērā, kas ir par 7,3 miljoniem eiro jeb 2,3% mazāk, nekā plānots. 2023.gada pirmajos piecos mēnešos visvairāk iekasēts sociālās apdrošināšanas iemaksās - 1,913 miljardi eiro, kas ir par 0,2% mazāk, nekā plānots. Vienlaikus pievienotās vērtības nodokļa (PVN) ieņēmumi šogad pirmajos piecos mēnešos bija 1,642 miljardu eiro apmērā, kas ir par 5% vairāk, nekā plānots, bet iedzīvotāju ienākuma nodokļa ieņēmumi veidoja 870,7 miljonus eiro, kas ir par 2,8% vairāk, nekā plānots. Akcīzes nodokļa ieņēmumi attiecīgajā periodā bija 466,8 miljonu eiro apmērā, kas ir par 2,9% vairāk, nekā plānots. Tostarp akcīzes nodokļa ieņēmumi par naftas produktiem veidoja 243,3 miljonus eiro, kas ir par 6,1% vairāk, nekā plānots, par tabakas izstrādājumiem - 103,2 miljonus eiro, kas ir par 1,6% vairāk, nekā plānots, par alkoholiskajiem dzērieniem - 80,3 miljonus eiro, kas ir par 3,4% mazāk, nekā plānots, bet par alu - 17 miljonus eiro, kas ir par 4,8% mazāk, nekā plānots. Uzņēmumu ienākuma nodoklī šogad pirmajos piecos mēnešos iekasēti 210,3 miljoni eiro, kas ir par 26,6% vairāk nekā plānots, bet nekustamā īpašuma nodokļa ieņēmumi bija 149,7 miljonu eiro apmērā, kas ir par 10% vairāk, nekā plānots. Transportlīdzekļu ekspluatācijas nodokļa ieņēmumi šogad pirmajos piecos mēnešos veidoja 47,2 miljonus eiro, kas ir par 1% vairāk, nekā plānots, bet dabas resursu nodokļa ieņēmumi bija 30,6 miljonu eiro apmērā, kas ir par 9,2% vairāk, nekā plānots. Muitas nodokļa ieņēmumi šogad pirmajos piecos mēnešos veidoja 24,7 miljonus eiro, kas ir par 28,3% mazāk, nekā plānots, savukārt izložu un azartspēļu nodokļa ieņēmumi veidoja 20,7 miljonus eiro, kas ir par 15,3% vairāk, nekā plānots. Tajā pašā laikā uzņēmumu vieglo transportlīdzekļu nodokļa ieņēmumi šogad attiecīgajā periodā bija 9,5 miljonu eiro apmērā, kas ir par 20,7% vairāk, nekā plānots, bet elektroenerģijas nodokļa ieņēmumi šogad pirmajos piecos mēnešos bija 2,1 miljona eiro apmērā, kas ir par 3,7% mazāk, nekā plānots. Kopumā 2023.gadā nodokļos plānots iekasēt 13,058 miljardus eiro.", "link": "https://www.delfi.lv/bizness/37293360/bankas_un_finanses/55715788/nodoklu-ienemumos-sogad-iekaseti-5-387-miljardi-eiro"},
{"title": "EK: ES digitālās identitātes maks kardināli mainīs digitālo identifikāciju", "category": "Finanses", "body": "Eiropas Komisija  (EK) atzinīgi vērtē Eiropas Parlamenta un ES Padomes provizorisko politisko vienošanos par Eiropas digitālās identitātes tiesiskā regulējuma priekšlikuma galvenajiem elementiem. Jaunā regulējuma galvenais inovatīvais elements ir personīgs digitālais maks drošas un ērtas mobilās lietotnes veidā. Tas ļaus visiem ES pilsoņiem, iedzīvotājiem un uzņēmumiem uzticamā veidā piekļūt publiskiem un privātiem tiešsaistes pakalpojumiem visā Eiropā, informē EK. ES digitālās identitātes maks kardināli mainīs digitālo identifikāciju, sniedzot eiropiešiem pilnīgu kontroli pār saviem persondatiem kopā ar mobilas lietotnes ērtībām. Viņi varēs izmantot tiešsaistes pakalpojumus un sniegt identitātes akreditācijas datus, pilnībā kontrolējot savus persondatus. Komisija jau šobrīd no programmas \"Digitālā Eiropa\" iegulda 46 miljonus eiro četros liela mēroga izmēģinājuma projektos, ar ko ES digitālās identitātes maku pārbauda virknē ikdienas lietojumu, piemēram, saistībā ar mobilo vadītāja apliecību, e-veselību, maksājumiem un izglītības un profesionālajām kvalifikācijām. Izmēģinājuma projekti tika uzsākti 2023. gada 1. aprīlī, un tie palīdzēs uzlabot maka tehniskās specifikācijas. Lai dalībvalstis būtu gatavas nodrošināt ES digitālās identitātes maku līdz regulā noteiktajam termiņam, Komisija kopā ar dalībvalstīm strādā pie tehnisko aspektu rīkkopas, kas vajadzīga Eiropas digitālās identitātes maka lietotnes prototipa izstrādei. Rīkkopas pirmā versija tika publicēta vietnē GitHub 2023. gada februārī un tiks regulāri atjaunināta. Rīkkopas prasības un specifikācijas būs obligātas, tiklīdz būs pabeigts likumdošanas process par Eiropas digitālās identitātes satvaru. \"ES digitālās identitātes maks būs ērts un drošs veids, kā ikdienā pārvaldīt personīgos digitālos dokumentus un piekļūt publiskiem un privātiem tiešsaistes pakalpojumiem. Izmantojot jauno lietotni, mums būs kontrole pār saviem persondatiem un ērtība tos kopīgot, kad gribam to darīt. Drošība, privātums un ērtības ir Eiropas ceļš uz digitālo desmitgadi,\" uzsver priekšsēdētājas izpildvietniece jautājumos par digitālajam laikmetam gatavu Eiropu Margrēte Vestagere. \"ES digitālās identitātes maks, netraucēti apvienojot ērtības, drošību un privātumu, mainīs veidu, kā Eiropas iedzīvotāji un uzņēmumi izmanto tiešsaistes pakalpojumus. Tas dos jaunas iespējas iedzīvotājiem, ļaus viņiem kontrolēt savus datus un stiprinās mūsu tehnoloģisko suverenitāti. Nodrošinot pārredzamu un drošu satvaru, šis inovatīvais risinājums palīdzēs sargāt mūsu persondatus, kamēr mēs veicam darbības digitālajā vidē,\" norāda Iekšējā tirgus komisārs Tjerī Bretons. Patlaban jāturpina tehniskais darbs, lai pabeigtu juridiskā teksta izstrādi saskaņā ar provizorisko politisko vienošanos. Pēc tam tekstu oficiāli apstiprinās Eiropas Parlaments un Padome. Pēc akta pieņemšanas Eiropas digitālās identitātes satvars stāsies spēkā divdesmitajā dienā pēc tā publicēšanas Oficiālajā Vēstnesī. Digitālās desmitgades politikas programmā 2030. gadam ir izklāstīti Eiropas mērķi attiecībā uz digitālo pārkārtošanos līdz 2030. gadam. ES digitālās identitātes maks atbalsta digitālās desmitgades mērķu sasniegšanu. Konkrētāk, līdz 2030. gadam visiem galvenajiem publiskajiem pakalpojumiem vajadzētu būt pieejamiem tiešsaistē, visiem iedzīvotājiem vajadzētu būt iespējai piekļūt savai tiešsaistes veselības kartei un ikvienam vajadzētu būt piekļuvei drošai un privātumu veicinošai eID. ES digitālās identitātes maks balstās uz esošo uzticamas digitālās identitātes pārrobežu tiesisko regulējumu – Eiropas elektroniskās identifikācijas un uzticamības pakalpojumu iniciatīvu (eIDAS regulu). Minētā regula pieņemta 2014. gadā un kalpo par pamatu pārrobežu elektroniskajai identifikācijai, autentifikācijai un vietņu sertifikācijai Eiropas Savienībā. Komisijas priekšlikums par uzlabotu regulējumu, par kuru abi likumdevēji šodien ir panākuši politisku vienošanos, uzlabos drošas un ērtas digitālās identitātes efektivitāti un nodrošinās tās sniegtās priekšrocības arī privātajā sektorā un mobilajos lietojumos.", "link": "https://www.delfi.lv/bizness/37293360/bankas_un_finanses/55711370/ek-es-digitalas-identitates-maks-kardinali-mainis-digitalo-identifikaciju"},
{"title": "Nozīmīgākais kritums vērojams kredītiem 50 līdz 200 tūkstošu eiro apmērā", "category": "Finanses", "body": "Mājsaimniecību kreditēšanā vērojama aktivitātes samazināšanās. Mājsaimniecību kredītportfeļa gada pārmaiņu temps saglabājas pozitīvs (2023. gada martā – 3,6%), taču jauno kredītu apjoms sarūk, ko galvenokārt nosaka mājokļa kredītu dinamika, liecina informācija jaunākajā  Latvijas Bankas  Finanšu stabilitātes pārskatā. Procentu likmju kāpums un reālo ienākumu kritums sāk ietekmēt mājokļu pieejamību, īpaši dārgākiem dzīvokļiem jaunajos projektos. Jauno mājokļa kredītu apjoma sarukums vērojams visās kredītu lieluma kategorijās, taču nozīmīgāks kritums vērojams lieluma ziņā izplatītākajās kredītu grupās – ar apjomu 50–100 tūkstoši eiro un 100–200 tūkstoši eiro. Jaunā mājokļa kredīta vidējais apjoms Latvijā ir samērā neliels – aptuveni 50 tūkst. eiro (vai 85 tūkst. eiro, izslēdzot kredītus ar apjomu līdz 20 tūkst. eiro, kas veido visai nenozīmīgu daļu no jauno kredītu apjoma un pārsvarā ir kredīti mājokļa remontam). Tas var būt galvenokārt skaidrojams ar to, ka mājokļu tirgū joprojām ir liels lētāku sērijveida dzīvokļu īpatsvars. Atbalsta programma mājokļa iegādei turpina būtiski veicināt mājokļu kreditēšanu, lai gan tās loma 2022. gadā nedaudz mazinājusies. 2022. gadā programmas ietvaros izsniegti 40% no jaunajiem mājokļa kredītiem un 32% no kopējā mājokļu kredītu atlikuma. Joprojām ir aktuāli pilnveidot programmu tā, lai sniegtu mērķorientētu valsts atbalstu. Augstās inflācijas mazināšanai centrālo banku īstenotais procentu likmju palielinājums atbalsojas būtiskā kredītu procentu likmju kāpumā. Latvijā un citās Baltijas valstīs tās joprojām ir starp augstākajām eirozonā. Augstākas procentu likmes, vāja ekonomiskā aktivitāte un augsta inflācija mazina gan uzņēmumu, gan mājsaimniecību vēlmi riskēt, uzņemoties lielas ilgtermiņa saistības. Vienlaikus arī bankas kļuvušas piesardzīgākas. Banku veiktās kreditēšanas apsekojuma rezultāti liecina, ka 2022. gadā tās pastiprināja kreditēšanas standartus un noraidīto pieteikumu skaits kopumā nedaudz pieauga.", "link": "https://www.delfi.lv/bizness/37293360/bankas_un_finanses/55715936/nozimigakais-kritums-verojams-kreditiem-50-lidz-200-tukstosu-eiro-apmera"},
{"title": "'Nākotnes kapitāls': Portfeļa izmaiņas uz 2023. gada divdesmit sesto nedēļu", "category": "Finanses", "body": "Iepriekšējā nedēļā uz ETF pozitīvi ietekmi atstāja ASV akciju tirgu izaugsme. Attiecīgi tie ETF, kuri sastāv no ASV akcijām izauga. Pozitīvu tendenci arī parādīja Eiropas akciju ETF, taču Japānu un Āzijas akciju ETF nokrita. Par 10% arī samazinājās SEB aktīva fonda ienesīgums. Šoreiz aprēķinos par krājobligācijām es pievienoju arī garantēto ienesīgumu, kas arī būtiski ietekmē rezultātu. Iepriekšēja nedēļā \"S&P 500\" indekss strauji izauga par 2.43% jeb 15.54 punktiem. Lielāka izaugsme notika tieši piektdien, pēc labām ceturtdienas ziņām. Pirms mēneša publicētie pārskatītie dati liecināja, ka ASV iekšzemes kopprodukts šogad pirmajā ceturksnī salīdzinājumā ar attiecīgo laika periodu gadu iepriekš palielinājies par 1,3%, tomēr jaunākie dati rāda, ka kāpums bijis 2%. Papildus pozitīvu noskaņojumu investoros vairoja arī dati, ka bezdarbnieka pabalsta jauno pieprasījumu skaitam ASV pagājušajā nedēļā tika reģistrēts kritums. Baltijas akcijas bija faktiski statiskā stāvoklī. Rīgas biržas indekss \"OMX Riga\" šonedēļ palielinājās par 0,76%.Viļņas biržas indekss \"OMX Vilnius\" samazinājās par 0,44%, savukārt \"OMX Tallinn\" samazinājās par 0,96%. Kopējais Baltijas biržu indekss \"OMX Baltic Benchmark GI\" šonedēļ samazinājās par 0,78%. Kriptovalūtu pasaule arī ir mierīga - \"Bitcoin\" cena šonedēļ bija 27-30 tūkstošu robežās atkarībā no platformas, kur tās tiek pārdotas. Kopumā svārstības bija tūkstoša robežās. Investoriem nav bijuši būtiski pozitīvi, nedz negatīvi signāli. Kopīga situācija ar Kuzikova portfeļa akcijām ir šāda: Iepriekšēja nedēļā 12 akcijas no 15 rādīja vērtības pieaugumu, bet tikai 3 akciju vērtība nokrita. Lielāko izaugsmi parādīja NYT (+0,34%) un JPM (+0,34%), kas vairāku nedēļu laikā bija starp lielākiem zaudētājiem. Lielākais kritums bija KO (-0,09%) un GOOGL (-0,13%), kas vēl nesen radīja nedēļas pieauguma rekordus. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Diemžēl iepriekšējā nedēļas laikā biju atvaļinājumu un nevarēju iegadāties plānotas akcijas. Tāpēc šonedēļ veikšu ieguldījumus, gan \"Berkshire Hathaway\", gan arī Latvijas krājobligācijās, kuras ienesīgums jau izauga līdz 4.1%. Plānoju nelielu naudas summu ieguldīt Baltijas akciju tirgū un arī kriptovalūtās", "link": "https://www.delfi.lv/bizness/37293360/bankas_un_finanses/55714992/nakotnes-kapitals-portfela-izmainas-uz-2023-gada-divdesmit-sesto-nedelu"},
{"title": "PTAC piemēro SIA 'Finanza' 10 000 eiro sodu, uzdod izbeigt negodīgu komercpraksi", "category": "Finanses", "body": "Patērētāju tiesību aizsardzības centrs  ( PTAC ) pieņēmis lēmumu patērētāju kolektīvo interešu pārkāpuma lietā, ar kuru SIA \"Finanza\" uzlikts tiesiskais pienākumu izbeigt negodīgu komercpraksi, patērētāju auditorijai paredzētas reklāmas maskējot kā kreditēšanas reklāmas saimnieciskās darbības veicējiem, un piemērota soda nauda 10 000 eiro apmērā, informē PTAC. PTAC izvērtēja SIA \"Finanza\" īstenoto komercpraksi un ierosināja administratīvo lietu pret SIA \"Finanza\" par normatīvo aktu ievērošanas uzraudzību saistībā ar neatbilstošas kreditēšanas reklāmas izplatīšanu televīzijā, veidojot reklāmu tā, lai ar to mēģinātu apiet kreditēšanas reklāmu aizliegumu, un veicinot bezatbildīgu aizņemšanos. Lietas izskatīšanas gaitā PTAC konstatēja, ka, izplatot kreditēšanas reklāmas, SIA \"Finanza\" neievēro Patērētāju tiesību aizsardzības likuma (PTAL) 8.3 pantā noteiktos reklāmas izplatīšanas ierobežojumus, tādējādi pārkāpjot Reklāmas likumā un Negodīgas komercprakses aizlieguma likumā noteiktās prasības. Lai gan SIA \"Finanza\" reklāmās ir norādīts, ka tas ir piedāvājums saimnieciskās darbības veicējiem, PTAC Lēmumā secināja, ka reklāmas kopējais vizuālais noformējums un vēstījums ir vērsts tieši uz patērētāja vajadzību apmierināšanu, proti, patēriņa preču iegāde un rēķinu apmaksa ar kreditēšanas pakalpojuma starpniecību. PTAC secināja, ka reklāmas patiesā mērķauditorija ir ne tikai saimnieciskās darbības veicēji, bet galvenokārt patērētāji, līdz ar to ir pārkāpti patērētāju kreditēšanas reklāmas normatīvo aktu ierobežojumi, un SIA \"Finanza\", izplatot šādu kreditēšanas reklāmu, kas kopumā jebkuru patērētāju aicina saņemt kredītus patēriņa preču iegādei vai rēķinu apmaksai, būtiski var ietekmēt vidusmēra patērētāja rīcību, bezatbildīgi pieņemot lēmumu un novedot pie nepārdomātām kredītsaistībām. Jāatgādina, ka ar mērķi pasargāt vidusmēra patērētāju ar 2018. gada 4. oktobra PTAL grozījumiem tika noteikta patērētāja un viņa ekonomisko interešu aizsardzība, paredzot vispārēju patērētāju kreditēšanas reklāmu aizliegumu, tomēr pieļaujot atsevišķus izņēmumus. SIA \"Finanza\" reklāma tika izplatīta vairākos televīzijas kanālos ar lielu atskaņošanas skaitu dienā, tādējādi reklāma tika vērsta uz plašu patērētāju loka sasniegšanu. Ievērojot pārkāpuma ilgumu, apstākļus un raksturu, kā arī reklāmas izplatīšanas apjomu un to, ka reklāma veidota ar mērķi apiet patērētāju kreditēšanas reklāmas ierobežojumus, un faktu, ka SIA \"Finanza\" neatzīst savu vainu profesionālai rūpībai neatbilstošas komercprakses īstenošanā, PTAC secināja, ka SIA \"Finanza\" izdarītais pārkāpums ir vērtējams kā smags pārkāpums, tādējādi kopējais soda naudas apmērs SIA \"Finanza\" noteikts 10 000 EUR. Papildus PTAC aizliedz paredzamu negodīgu komercpraksi, proti, patērētāju auditorijai paredzētas reklāmas slēpjot kā kreditēšanas reklāmas saimnieciskās darbības veicējiem un veicinot bezatbildīgu aizņemšanos.", "link": "https://www.delfi.lv/bizness/37293360/bankas_un_finanses/55716150/ptac-piemero-sia-finanza-10-000-eiro-sodu-uzdod-izbeigt-negodigu-komercpraksi"},
{"title": "Iedzīvotāji un uzņēmumi varēs vienoties ar VID par soda un nokavējuma naudas samazinājumu vai atcelšanu", "category": "Finanses", "body": "Līdz pat 85% samazinātas nokavējuma naudas un samazināta vai pilnībā atcelta soda nauda – to paredz jaunās vienošanās iespējas, kas pieejamas uzņēmējiem un iedzīvotājiem, kam  VID  uzsācis nodokļu pārbaudi un konstatējis nenomaksātus nodokļu maksājumus. Tāpat ieviests princips, kas paredz – jo ātrāk notiks vienošanās, jo lielāks būs šo maksājumu samazinājums. Pilnveidotās vienošanās iespējas paredz grozījumi likumā \"Par nodokļiem un nodevām\". Kopumā grozījumi paredz tādus uzlabojumus kā iespēju izlīgt jau pašā procesa sākumā vēl pirms VID pieņēmis gala lēmumu, tāpat palielināts procentuālais soda maksājumu samazinājums, stiprināta motivācija slēgt vienošanās ātrāk, kā arī iedzīvotājiem, kas neveic saimniecisko darbību, dubultā pagarināts samaksas termiņš – tagad to var darīt divu nevis viena gada laikā. Šādas vienošanās var konstruktīvi aizstāt ilgstošus tiesiskos strīdus, veicinot ātru nenomaksāto nodokļu maksājumu nonākšanu valsts budžetā. Nedeklarētus un attiecīgi nesamaksātus nodokļu maksājumus VID var konstatēt, veicot vienu no diviem pārbaužu veidiem – nodokļu kontroli vai nodokļu auditu. Nodokļu kontroles ietvaros VID izvērtē kādu konkrētu neatbilstību un, ja tiek konstatēti nenomaksāti nodokļi, izraksta rēķinu, kas ietver nesamaksāto nodokli un nokavējuma naudu par laiku no brīža, kad nodoklis būtu bijis jāsamaksā. Pēc nodokļu kontroles parasti netiek piemērota soda nauda; izņēmums ir situācijas, kad ir veiktas pretlikumīgas manipulācijas ar kases aparātiem – šajā gadījuma rēķinā iekļauj tikai soda naudu un to nevar samazināt vai atcelt vienojoties. Savukārt nodokļu audits ir visaptveroša pārbaude būtiskas un ļaunprātīgas nodokļu nenomaksas gadījumā. Tās rezultātā papildus nodokļu maksājumiem un nokavējuma naudai tiek piemērota soda nauda. Vienošanās līgums neatceļ pienākumu samaksāt nodokļus, bet ļauj būtiski samazināt nokavējuma naudu un soda naudu, ja VID aprēķinātie maksājumi tiek veikti labprātīgi vienošanās līgumā noteiktajos termiņos. Jo agrākā administratīvā procesa stadijā tiek noslēgta vienošanās, jo lielāks ir samazinājums. Ja vienošanās līgums nodokļu kontroles gadījumā noslēgts: Ja vienošanās līgums audita gadījumā noslēgts: Visi maksājumi – nodoklis, samazinātā nokavējuma nauda un soda nauda, ja tāda bija – jāsamaksā valsts budžetā gada laikā no vienošanā līguma noslēgšanas dienas, katru mēnesi maksājot proporcionālu daļu no kopējās summas. Izņēmums ir iedzīvotāji (fiziskas personas), kas neveic saimniecisko darbību – viņiem šie maksājumi jāveic divu gadu laikā, tāpat katru mēnesi maksājot proporcionālu daļu no kopējās summas. Garāku samaksas laiku fiziskām personām paredz jaunie grozījumi likumā \"Par nodokļiem un nodevām\". Ja vienošanās līgumā noteiktie maksāšanas termiņi netiek ievēroti, līgums zaudē spēku. Šādā gadījumā nesamaksātajai pamatparāda daļai par visu kavējuma periodu tiks aprēķināta nokavējuma nauda vispārējā kārtībā un nokavētie maksājumi tiek piedzīti bezstrīda kārtībā. Jaunie vienošanās nosacījumi pieejami to nodokļu kontroļu un auditu ietvaros, kas uzsāktas, sākot no šī gada 30. jūnija. Agrāk uzsāktās VID pārbaudēs, kas vēl nav noslēgušās, var izmantot iepriekš pieejamās vienošanās iespējas, kas bija spēkā līdz šī gada 29. jūnijam.", "link": "https://www.delfi.lv/bizness/37293360/bankas_un_finanses/55716690/iedzivotaji-un-uznemumi-vares-vienoties-ar-vid-par-soda-un-nokavejuma-naudas-samazinajumu-vai-atcelsanu"},
{"title": "Veido Japānas lielāko un vērtīgāko uzņēmumu apkopojošo indeksu", "category": "Finanses", "body": "Japāna  pirmdien laida klajā jaunu akciju indeksu, kas ļauj investoriem vieglāk noteikt korporatīvo vērtību akciju tirgos, lai stiprinātu korporatīvās pārvaldības reformas pasaules trešajā lielākajā ekonomikā, ziņo CNBC. Jaunais \"JPX Prime 150\" indekss ir saraksts ar 150  Tokijas  biržas uzņēmumiem, kas ietver tādus tehnoloģiju gigantus kā \" Sony  Group\", \"Hitachi\", \"Nintendo\" un eksporta uzņēmumus \"Marubeni\", \"Itochu\", \"Mitsui & Co\" Indeksā gan nav iekļauti tādi autoražotāji kā \" Toyota \" un \" Nissan \". \"Kotēto uzņēmumu vērtības palielināšana ir būtiska tirgus paplašināšanai un atdzīvināšanai,\" CNBC pirmdien sacīja Japānas biržas grupas tirgus inovāciju un indeksu biznesa pētījumu direktors Takahiro Miura. \"JPX Prime 150\" indekss veido aptuveni pusi no Japānas akciju tirgus un ir līdzīgas kvalitātes kā S&P 500, sacīja Miura. Katram no uzņēmumiem tirgus kapitalizācija ir vismaz triljons jēnu (apmēram 7 miljardi ASV dolāru). Biržas vadība paredz, ka līdz gada beigām parādīsies uz šī indeksa balstīti investīciju fondi un citi vērtspapīru produkti. Sākot ar šo gadu, Japānas biržu grupa ir mudinājusi uzņēmumus uzlabot savu kapitāla efektivitāti. Reformas ir daļa no plašāka, vairāku gadu strukturālas ekonomiskās pārskatīšanas, ko 2010. gadu sākumā aizsāka bijušais premjerministrs Šinzo Abe. To mērķis bija atdzīvināt ekonomisko izaugsmi un cīnīties ar hronisko deflāciju, kas Japānu vajā kopš deviņdesmitajiem gadiem.", "link": "https://www.delfi.lv/bizness/37293360/bankas_un_finanses/55716846/veido-japanas-lielako-un-vertigako-uznemumu-apkopojoso-indeksu"},
{"title": "Топ-7 неповторимых водоемов Латвии, на которых обязательно нужно побывать", "category": "Finanses", "body": "Вайнёдский край, расположенный на границе Латвии с Литвой, богат достопримечательностями – природный парк Эмбуте, аэродром Вайнёде, Лиелбатаский источник, усадьбы Бакузе и Вайнёде и многое другое. И среди них – пруд Алеяс – уникальность которого лучше всего видна с высоты птичьего полета. По словам специалиста по туризму Вайнёдского края Илзе Стреле, пруд Алеяс является частной собственностью. \"Владелец купил участок земли, включая пруд. Водоем очистили и понизили в нем уровень воды. В итоге на небольших островах в пруду были обнаружены разнообразные отложения, скапливающиеся на дне пресных водоемов. Я не могу сказать, какова была цель всего этого, но так получилось\", - рассказала Стреле. Координаты пруда: 56.436893, 21.844816 – он находится совсем рядом с горой Волзбах.   Средняя глубина водоема 2,5 метра, а общая площадь - 12,7 га. Название \"Дубкалнский карьер\", возможно, появилось в 1950-х годах, когда запасы полезных ископаемых Грантскалнса приезжали оценивать специалисты тогдашней Ленинградской геологической службы. Скорее всего, \"Дубкалнс\" — это русский вариант Ozolkalns. В 1959 году здесь началась добыча гравия. Часть Гранцкалнса была раскопана, в результате чего и возник Дубкалнский карьер. В 2003 году добыча гравия была прекращена, местность быстро заполнилась водой и стала популярным местом купания среди местных жителей. Благодаря тому, что в парковой зоне много подземных источников, вода в карьере чистая и прозрачная. Самым живописным местом, несомненно, является смотровая площадка на крутом берегу, на восточной стороне водохранилища. Ее высота составляет 27 метров, что обеспечивает отличный вид на округу.   Вода такого зелено-голубого цвета – нетипична для Латвии, поэтому каждый водоем, где можно увидеть голубую воду, кажется нам очень привлекательным. Карьер Ругелю в Даугавпилсе – одно из таких мест. Карьер Ругелю – это искусственный водоем, созданный в процессе подготовки к строительству Даугавпилсской ГЭС. Во время строительства ГЭС там добывали гравий. Карьер расположен в четырех километрах от центра Даугавпилса и является популярным местом для отдыха. Площадь водоема составляет 14,3 га, средняя глубина – три метра (максимальная – 12 метров).   Конечно, это не самая точная копия карты Латвии, но сходство очевидно. Озеро Салайнис - одно из шести лесных озер в Смилтенском крае, и оно соединяется с озером Ниедрайс. Это отличное место для прогулок. Пара важных моментов: во-первых, Салайнис напоминает контур Латвии только при определенном ракурсе (на Google Maps сходство не так заметно). Во-вторых, озеро с таким же названием есть в Валксом крае. Не перепутайте!   \"Такое же голубое и прозрачное, как Средиземное море! – так об озере рассказывает фотограф Эгон Лацис. – Вода такая чистая, что кажется — ее можно пить. В прошлом году был на Кипре и могу смело заявить, что здесь вода даже прозрачнее и, конечно, чище, чем в Средиземном море. Думаю, это озеро станет открытием для всей Латвии\". Лачкрога находится в 200 метрах от дороги, и до него можно дойти пешком. Озеро окружает смешанный лес. Этот необычный природный объект возник на месте известкового карьера, благодаря чему поступающая в водоем родниковая вода приобрела такой цвет. Фотограф рекомендует ехать к озеру в ясный солнечный день, когда оно смотрится наиболее красиво.   В XIX веке на реке Эзере было создано мельничное озеро, которое до сих пор является крупнейшим водоемом волости. Здесь же находятся эзерские водяные мельницы, построенные в начале XX века (в 1910 году), и мельничная плотина, которая появилась на озере в 1982 году. Конструкция плотины в форме кленового листа — редкость для Латвии.   Недалеко от Аглоны, в Шкелтовской волости среди ссоснового леса расположилось озеро Велнэзерс или, как его еще называют, Чертово озеро (Čertoks). Свое название оно получило благодаря загадочным происшествиям, а благодаря своему необычному цвету оно завоевало популярность среди туристов. Озеро знаменито своей прозрачной, немного зеленоватой водой. Чтобы сохранить это живописное место, уже 40 лет прилегающая территория в 55 гектаров объявлена природным заповедником. Велнэзерс окружено легендами и мистическими событиями. Ученые рассказывают, что на Чертовом озере часто не работает или пропадает аппаратура и случаются разные напасти. Многие считают, что здесь нельзя купаться, но всегда находятся смельчаки, чтобы испытать удачу и проверить правдивость слухов. Учитывая тот факт, что в мире все еще распространяется Covid-19, Тургид предлагает задуматься о том, насколько вы готовы посещать общественные места и подвергать опасности заражения себя, свою семью и своих родных.", "link": "https://www.delfi.lv/bizness/37293360/bankas_un_finanses/55713036/personiba-biznesa-valdis-siksnis-gaidot-pirma-konta-atversanu-banka"},
{"title": "'Intrum' pārtrauks darbību Baltijā, uzņēmumus pārpirks cita kompānija", "category": "Finanses", "body": "Turpinot īstenot stratēģisko lēmumu sašaurināt savu ģeogrāfisko klātbūtni, lai vienkāršotu un fokusētu savu darbību, Eiropas vadošais kredītu pārvaldības uzņēmums \" Intrum \" ir nolēmis pārtraukt darbību Baltijā, informē uzņēmuma pārstāvji. 100% SIA \"Intrum Latvia\", AS \"Intrum Estonia\" un UAB \"Intrum Lietuva\" kapitāldaļas, ieskaitot klientu apkalpošanas plataformas un investīciju portfeļus, iegādājās viens no Baltijas lielākajiem parādu atgūšanas un parādu iegādes tirgus spēlētājiem – \"Aktiva Finance Group\". Paredzams, ka Latvijā un Igaunijā darījums pilnībā tiks noslēgts šī gada trešajā ceturksnī, bet Lietuvā – šī gada ceturtajā ceturksnī. \"\"Intrum\" operāciju iegāde Baltijā atbilst mūsu stratēģijai izveidot veiksmīgu Baltijas mēroga finanšu infrastruktūras grupu. Mēs uzskatām, ka šis ir nepieciešams solis mūsu nākotnes vīzijai un esmu pārliecināts, ka Intrum klienti turpinās saņemt augsta līmeņa klientu pieredzi un novērtēs plašāku pievienotās vērtības pakalpojumu klāstu, ko jau šodien piedāvā \"Aktiva Finance Group,\" saka \"Aktiva Finance Group\" valdes priekšsēdētājs Ūlars Maapalu. Šāds lēmums seko jau iepriekš izziņotajai aiziešanai no Brazīlijas tirgus, tādējādi samazinot kopējo jurisdikciju skaitu no 25 uz 21. \"Jurisdikciju skaita samazināšana ļauj mums koncentrēt savus resursus mūsu stratēģiskajos un dažos izvēlētajos taktiskajos tirgos. Mūsu ambīcija ir izveidot mērķtiecīgāku organizāciju, koncentrējoties uz tirgiem, kuros varam sasniegt līderpozīcijas gan klientu apkalpošanā, gan portfeļu iegādē, radot pamatu lielākiem komerciālajiem panākumiem un rentabilitātei,\" saka \"Intrum\" prezidents Andrés Rubio. Latvijā joprojām turpinās darboties \"Intrum\" grupas uzņēmums \"Intrum Global technologies\", savukārt Lietuvā darbu turpinās \"Intrum Global Business Services\", kas nodrošina IT un koplietošanas pakalpojumu atbalstu visiem grupas uzņēmumiem.", "link": "https://www.delfi.lv/bizness/37293360/bankas_un_finanses/55717120/intrum-partrauks-darbibu-baltija-uznemumus-parpirks-cita-kompanija"},
{"title": "'Luminor' noslēdz jaunu obligāciju emisiju 300 miljonu eiro vērtībā", "category": "Finanses", "body": "\" Luminor \" ir noslēgusi jaunu nenodrošināto obligāciju emisiju 300 miljonu eiro apmērā ar četru gadu termiņu, kā arī atpirkusi esošos vērtspapīrus 237,8 miljonu eiro vērtībā. Darījumi, kas tika pabeigti 8. jūnijā, ir saskaņā ar \"Luminor\" bankas izaugsmes stratēģiju, stiprinās atbilstību minimālajām atbilstošo saistību prasībām (MREL) un uzlabos saistību struktūru, skaidro bankas pārstāvji. “Esam spēruši nozīmīgu soli, lai izpildītu nākotnes normatīvās prasības, vienlaikus uzlabojot mūsu saistību struktūru un stiprinot investoru bāzi,” norāda \"Luminor\" bankas finanšu direktors Palle Nordals. Šī gada 30. maijā \"Luminor\" pārstāvji tikās ar investoriem no Eiropas valstīm, un pēc pozitīvu atsauksmju un intereses par jaunu obligāciju laidienu saņemšanas veica obligāciju emisiju. Jaunajā obligāciju emisijā Luminor saņēma pirkšanas rīkojumus no vairāk nekā 60 investoriem 20 valstīs. \"Luminor\" jauno vērtspapīru kupona likme noteikta 7,75% apmērā. Investoru rīkojumi no Apvienotās Karalistes veidoja trešdaļu no kopējā portfeļa, un augsts pieprasījums bija vērojams arī no investoriem Baltijas valstīs un Ziemeļvalstīs. Interese bija arī no investoriem, kuri vēlējās pārdot savā īpašumā esošās \"Luminor\" obligācijas, kuru dzēšanas termiņš ir 2024. gadā. Obligācijas, kuras var atmaksāt gadu pirms dzēšanas termiņa un kuras reitingu aģentūra \"Moody’s\" novērtējusi ar \"Baa1\" reitingu, ir kotētas Īrijas biržā un tika emitētas saskaņā ar \"Luminor\" Eiropas vidēja termiņa parādzīmju (EMTN) programmu un Nodrošināto obligāciju programmu. \"Luminor Markets\" abos emisijas darījumos bija vadošais emisijas organizētājs.", "link": "https://www.delfi.lv/bizness/37293360/bankas_un_finanses/55652690/luminor-nosledz-jaunu-obligaciju-emisiju-300-miljonu-eiro-vertiba"},
{"title": "UBS pabeigusi 'Credit Suisse' pārņemšanu", "category": "Finanses", "body": "Šveices banka UBS pirmdien paziņoja, ka pabeigusi konkurenta \" Credit Suisse \" pārņemšanu, paverot ceļu vērienīgajam šo abu banku apvienošanās procesam. \"Mēs juridiski esam pabeiguši \"Credit Suisse\" pārņemšanu,\" UBS pavēstīja atklātā vēstulē, kas publicēta laikrakstā NZZ. Turpmākie mēneši, visticamāk, būs sarežģīti, piektdien brīdināja UBS vadītājs Serdžo Ermoti, norādot, ka apvienošanās procesa laikā noteikti būs jāpieņem neskaitāmi sarežģīti lēmumi, jo sevišķi attiecībā uz nodarbinātību. Analītiķi gan norāda, ka UBS jau pirms šī pirmdien publiskotā paziņojuma bija sākusi gatavoties, lai integrētu \"Credit Suisse\" savā darbībā. Investīciju grupas \"Vontobel\" analītiķis Andreass Venditi teic, ka UBS jau kopš marta vidus ir gatavojusies, un tai jau ir nojausma, ko tā vēlas paturēt, slēgt vai pārdot. Šveices divu lielāko banku apvienošanās būs sarežģīta gan tehniski, gan politiski, valstī izveidojot megabanku, kāda tajā līdz šim nav bijusi. Un šāds bankas izmērs nemieru radījis arī politiķos. Vienlaikus analītiķi skaidro, ka darbības pārklāšanās dēļ varētu tikt likvidēti tūkstošiem darbavietu. Marta vidū UBS piekrita pārņemt grūtībās nonākušo \"Credit Suisse\" par trim miljardiem franku. Šveices Centrālā banka atbalsta pārņemšanas darījumu ar 100 miljardu franku ārkārtas likviditātes palīdzību abām bankām. Gan UBS, gan \"Credit Suisse\" ir starp 30 bankām pasaulē, kas uzskatāmas par pārāk lielām, lai ļautu tām bankrotēt. Banka bija iesaistīta vairākos skandālos, pirms 15.martā tās akcijas cena strauji nokritās saistībā ar tās lielākā akcionāra - Saūda Arābijas bankas \"Saudi National Bank\" - atteikumu iegādāties vairāk \"Credit Suisse\" akciju. \"Credit Suisse\" aizņēmās no valsts centrālās bankas 50 miljardus franku, bet tas nespēja atjaunot uzticību bankai.", "link": "https://www.delfi.lv/bizness/37293360/bankas_un_finanses/55653572/ubs-pabeigusi-credit-suisse-parnemsanu"},
{"title": "'DelfinGroup' akcionāri lems par dividenžu izmaksu no pirmā ceturkšņa", "category": "Finanses", "body": "Nebanku kreditētāja \" DelfinGroup \" akcionāri šodien lems par dividenžu izmaksu no pirmā ceturkšņa peļņas, teikts uzņēmuma paziņojumā biržai \"Nasdaq Riga\". Ņemot vērā 2023.gada pirmā ceturkšņa rezultātus, valdes priekšlikums ir izmaksāt ārkārtas dividendēs 802 156 eiro jeb 0,0177 eiro par vienu akciju. Tāpat sapulcē plānots apstiprināt neauditēto konsolidēto pārskatu par šī gada pirmo ceturksni. Akcionāru sapulce notiks plkst.15 \"Skanstes City\" Konferenču centrā, Skanstes ielā 50, 1.ieeja. Akcionāriem būs iespēja balsot pirms sapulces un tai pieslēgties attālināti. Jau vēstīts, ka \"DelfinGroup\" koncerna ieņēmumi šogad pirmajā ceturksnī bija 11,082 miljonu eiro apmērā, kas ir par 46,1% vairāk nekā 2022.gada attiecīgajā periodā, savukārt koncerna peļņa pieauga par 15,9% un bija 1,613 miljoni eiro, liecina kompānijas sniegtā informācija biržai \"Nasdaq Riga\". Kompānijas pārstāvji norāda, ka \"DelfinGroup\" koncerna peļņa pirms procentiem, nodokļiem, nolietojuma un amortizācijas jeb EBITDA šogad pirmajā ceturksnī bija 3,9 miljoni eiro, kas ir par 53% vairāk nekā 2022.gada pirmajā ceturksnī, savukārt peļņa pirms nodokļiem palielinājusies par 16%, sasniedzot 1,8 miljonus eiro. \"DelfinGroup\" kredītportfelis kopš gada sākuma palielinājies par 9%, sasniedzot 73,5 miljonus eiro. Šogad pirmajos trijos mēnešos \"DelfinGroup\" patēriņa aizdevumos izsniegusi 18,3 miljonus eiro, kas salīdzinājumā ar pagājušā gada pirmo ceturksni ir kāpums par 59%, savukārt lombarda aizdevumu segmentā pieaugums bijis par 58%, sasniedzot 5,7 miljonus eiro. Tikmēr lietotu, mazlietotu un jaunu preču tirdzniecības apmērs šogad pirmajā ceturksnī sasniedzis 3,3 miljonus eiro, kas ir pieaugums par 43%, salīdzinot ar attiecīgo laika periodu pērn. \"DelfinGroup\" koncerna apgrozījums pērn bija 35,776 miljoni eiro, kas ir par 42% vairāk nekā 2021.gadā, savukārt koncerna auditētā peļņa pieauga par 48,4% un sasniedza 5,961 miljonu eiro. Kompānija \"DelfinGroup\" reģistrēta 2009.gadā. Līdz 2012.gada jūnija beigām kompānija strādāja ar nosaukumu \"Lombards24.lv\", bet tad mainīja nosaukumu uz \"ExpressCredit\". Savukārt par \"DelfinGroup\" kompānija pārtapa 2020.gada februāra sākumā. Uzņēmums strādā ar zīmoliem \"Banknote\" un \"Vizia\". \"DelfinGroup\" lielākie akcionāri ir SIA \"L24 Finance\" (48,18%), kuras patiesie labuma guvēji ir Aigars un Linda Kesenfeldi, Agrim Evertovskim piederošās SIA \"EC Finance\" (14,95%), kā arī SIA \"AE Consulting\" (8,75%), bet brīvā apgrozībā ir 26,77% akciju. Kompānijas akcijas kotē \"Nasdaq Riga\" oficiālajā sarakstā.", "link": "https://www.delfi.lv/bizness/37293360/bankas_un_finanses/55651918/delfingroup-akcionari-lems-par-dividenzu-izmaksu-no-pirma-ceturksna"},
{"title": "Ķīnas vēlme lidot ir labs signāls 'Boeing' akcionāriem", "category": "Finanses", "body": "Pēdējos gados Ķīna ir tuvojusies tam, lai kļūtu par pasaulē lielāko komerciālās aviācijas tirgu. Ķīna līdz 2019. gadam veidoja gandrīz trešdaļu no \" Boeing  737\" lidmašīnu pirkumiem, raksta \"Bloomberg\". Tomēr līdz ar Covid-19 pandēmiju un \"Boeing\" reputācijas problēmām, lielākais Āzijas tirgus amerikāņu aviokompānijai sāka vērties ciet. Saskaņā ar pētnieku \"Cirium\" datiem kopš 2020. gada konkurents no Eiropas \" Airbus \" valstij ir piegādājis 384 lidmašīnas, bet \"Boeing\" – tikai četras. Pēc tam, kad \"Airbus\" pagājušā gada jūlijā parakstīja vienošanos par 292 lidmašīnu pārdošanu Ķīnai, kā raksta \"Bloomberg\", \"Boeing\" žēlojās par \"ģeopolitiskajām atšķirībām\", kas bloķē tās lidmašīnu eksportu, norādot, ka Ķīnai paredzētās lidmašīnas 10 miljardu ASV dolāru apmērā ir iestrēgušas neskaidrībā par sankcijām un abu lielvaru strīdiem. Līdz septembrim \"Boeing\" šīs lidmašīnas piedāvāja citiem pircējiem. Taču pēdējo mēnešu laikā \"Boeing\" liktenis Ķīnā ir mainījies. Janvārī valdība izbeidza pandēmijas ierobežojumus, atklājot ceļojumu pieaugumu, kura satiksme tuvojas līmenim kāds bija pirms Covid-19, un dažas nedēļas vēlāk Ķīna atļāva \"737 Max\" modelim, kas bija aizliegts drošības bažu dēļ, lidot. Neskatoties uz faktu, ka ASV un Ķīnas attiecības saasinās, \"Boeing\" vadītāji arvien vairāk ir pārliecināti, ka dažu nedēļu laikā tās lidmašīnas atkal varētu nonākt pie Ķīnas pircējiem. \"Šķiet, ka ir impulss tirdzniecībai,\" saka Kalhouns. Proti, viņš redz, ka arvien grūtāk ir iegūt jaunus lidmašīnu lidmašīnas. \"Boeing\" modelis \"Max\" ir izpārdots līdz 2027. gadam, un \"Airbus\" lidmašīnu gaidīšanas saraksts stiepjas gandrīz līdz nākamās desmitgades sākumam. Attiecīgi tas, kā paredz \"Boeing\" un arī eksperti, nozīmē, ka visu lidmašīnu ražotāju produkcija būs ārkārtīgi pieprasīta un pārvadātāji savā starpā sacentīsies par iespēju tās nopirkt. Tas arī redzams pēdējā gada akciju cenā, kas ir sākušas kāpt kopš pandēmijas izskaņas un Krievijas uzsāktā kara.", "link": "https://www.delfi.lv/bizness/37293360/bankas_un_finanses/55653562/kinas-velme-lidot-ir-labs-signals-boeing-akcionariem"},
{"title": "Nav jābūt gudram, bet jābūt pacietīgam, 'Nākotnes kapitāls' salīdzina portfeļus", "category": "Finanses", "body": "Lai gan globālajos tirgos vērojamas pozitīvas tendences, ar individuālām investīcijām ne vienmēr viss sokas tik labi – svarīgs ir ieguldījuma brīdis, laiks un daudzi citi faktori. Iespējams, tādēļ automatizētās investīcijas arī šomēnes apsteidz abus \"Nākotnes kapitāla\" vadītājus. “Ja mēs skatāmies, kas notiek vērtspapīru tirgū, to nevar skatīties atrauti no ekonomikas,” investoriem atgādina “ SEB  bankas” Finanšu tirgus pārvaldes vadītājs Andris Lāriņš, kurš viesojas raidījumā, lai komentētu, kas noticis tirgos un kā strādā “SEB Roboinvestors”. Ieskicējot pasaules notikums, Lāriņš skaidro, ka šobrīd galvenais stāsts vēl aizvien ir par cīņu pret inflāciju.  Eiropas Centrālā banka  (ECB) uzskata, ka šī brīža 6% inflācija nav gana zema. Inflācijas mērķa līmenis ir 2%, bet Lāriņš skaidro, ka samazināt cenu pieaugumu no 10% līdz 6% ir vieglāk, nekā to samazināt līdz mērķa līmenim. “Tāpēc procentu likmju celšana turpinās,” saka eksperts.  Savukārt ASV fiskālās telpas uzraugi ir lēmuši atlikt procentlikmju celšanu, vienlaikus sakot, ka tomēr varētu atsākt tās celt nākammēnes. “70./80. gados centrālās bankas jau pieļāva kļūdas, kad inflācija sāka kristies,” atgādina eksperts, skaidrojot, ka centrālo banku galvenā ziņa ir bijusi – cīņa ar inflāciju turpinās. Tas redzams arī ārpus ASV un ES, arī tur centrālās bankas dara to pašu.  Savukārt, runājot par indeksiem, kas savā ziņā ir mēraukla tirgiem, Lāriņš skaidro, ka arī tie uzrāda dažādus rezultātus. Piemēram, tehnoloģiju indeksiem klājas labi, tiem, kas ir Baltijā, vidēji, bet Āzijā ne visai, norāda eksperts. To labi var redzēt arī “Nākotnes kapitāla” vadītāju portfeļos. Proti, “SEB Roboinvestora” portfelis, ko izmanto Kuzikovs un kuru veido ieguldījumi dažādos elektroniski tirgotajos fondos (ETF), uzrāda krietni labāku rezultātu nekā Vilūna portfelis vai Kuzikova paša veidotais portfelis.  “Ienesīgums ir 4,03%, manuprāt, mēs ne reizi nevarējām teikt, ka mūsu portfeļiem klājas tik labi,” saka Kuzikovs, rādot, kā roboinvestora portfelis turpina pakāpeniski audzēt savu vērtību. Sistēmiskas ilgtermiņa investīcijas atmaksājas. Lāriņš šo rīku sāka izmantot pagājušā gada maijā, un gada laikā viņa portfeļa vērtība ir pieaugusi par 8%. Tikmēr Kuzikovs sāka ieguldīt tikai šī gada aprīlī un jau ir ieguvis minētos 4,03%.  Tomēr Lāriņš norāda, ka, lai gan iemaksā regulāri, brīžos, kad tirgi ir bijuši izteikti zemi, viņš ir “piemetis” nedaudz klāt. “Nevar jau teikt, ka tur ir kaut kas baigi gudrs. Saka, ka lielā vējā pat tītari lido,” saka eksperts, vienlaikus piebilstot, ka, pretēji individuālajiem ieguldījumiem ETF, tāds rīks kā roboinvestors ļauj ieguldīt plaša spektra fondos.", "link": "https://www.delfi.lv/bizness/37293360/bankas_un_finanses/55674518/nav-jabut-gudram-bet-jabut-pacietigam-nakotnes-kapitals-salidzina-portfelus"},
{"title": "Tehniskās apskates uzņēmuma 'Auteko & TUV Latvija - TUV Rheinland grupa' apgrozījums pērn pieaudzis par 11%", "category": "Finanses", "body": "Vadības ziņojumā teikts, ka uzņēmums šogad plāno piedalīties  Ceļu satiksmes drošības direkcijas  ( CSDD ) organizētajā atklātajā konkusā \"Transportlīdzekļu tehniskās kontroles pakalpjums tehniskās apskates ietvaros\". Uzņēmums veic automobiļu tehnisko apskati Rīgā, Jelgavā, Dobelē, Bauskā, Jēkabpilī, Madonā, Preiļos un Aizkrauklē. \"Auteko & TUV Latvija - TUV Rheinland grupa\" apgrozījums 2021. gadā bija 7,972 miljoni eiro un peļņa - 1,014 miljoni eiro. Uzņēmums reģistrēts 1994. gadā, un tā pamatkapitāls ir 532 500 eiro. Tā vienīgais īpašnieks ir Vācijā reģistrētais \"TUV International GmbH-Unternehmensgruppe TUV Rheinland\". Jau ziņots, ka CSDD konkurss ir noslēdzies un iepirkumā tiesības sniegt tehniskās kontroles pakalpojumu dažādos Latvijas reģionos vieglajiem un kravas transportlīdzekļiem ieguvuši SIA \"Scantest\", SIA \"Autests\", SIA \"Venttests\", SIA \"Auteko & TUV Latvia - TUV Rheinland Grupa\".", "link": "https://www.delfi.lv/bizness/37293360/bankas_un_finanses/55456692/tehniskas-apskates-uznemuma-auteko-tuv-latvija-tuv-rheinland-grupa-apgrozijums-pern-pieaudzis-par-11"},
{"title": "Bankām nav vēlmes kreditēt un uzņēmējiem nav vēlmes aizņemties, norāda FM", "category": "Finanses", "body": "Finanšu sektora attīstības padome (FSAP) Ministru prezidenta vadībā izskatījusi  Finanšu ministrijas  sagatavoto ziņojumu par kreditēšanas attīstības tendencēm un kreditēšanu kavējošiem faktoriem Latvijā, kas tapis sadarbībā ar Latvijas Banku. Šis jautājums nonācis FSAP darba kārtībā, jo, neskatoties uz iepriekšējos gados piedzīvotajiem satricinājumiem, ko izraisīja Covid-19 pandēmija un Krievijas uzsāktais karš Ukrainā, banku sektors ir spējis saglabāt stabilitāti un darboties ar peļņu. Tomēr banku sektora devums ekonomikas izaugsmē ir nepietiekams, un kreditēšana ir attīstījusies nevienmērīgi, informē Finanšu ministrija. \"Lai gan Finanšu nozares asociācijas kreditēšanas indekss uzņēmējdarbības segmentā ir audzis, ir izveidojusies paradoksāla situācija – realitātē nav vērojama nedz banku vēlme kreditēt, nedz uzņēmēju vēlme aizņemties. Kopumā tas neveicina investīcijas tautsaimniecībā un kavē Latvijas ekonomikas izaugsmi. Pirms vairākiem mēnešiem kopā ar  Latvijas Bankas  prezidentu skaidri norādījām uz vēlamo banku rīcības maiņu – depozīta likmju pieaugumu, komisijas maksas samazināšanu un labvēlīgas augsnes sagatavošanu kreditēšanas apjoma pieaugumam ekonomikas izaugsmes brīdī. Redzam, ka šis brīdis tuvojas un jau tagad jāsāk gatavoties drīzai kreditēšanas aktivizēšanai. Lai risinātu strukturālos kreditēšanu bremzējošus faktorus un veidotu kreditēšanai un investīcijām pievilcīgāku vidi, no valdības, Finanšu ministrijas un publiskā sektora puses attīstīsim kapitāla tirgu, aktīvi virzīsim Latviju \"Moneyval\" 6. kārtas paātrinātam vērtējumam, stiprināsim efektīvu un riskos balstītu pieeju AML jomā, kā arī turpināsim darbu pie citos politikas plānošanas dokumentos iekļauto uzdevumu īstenošanas, piemēram, maksātnespējas, ēnu ekonomikas apkarošanas un uzņēmējdarbības vides uzlabošanas jomās,\" norāda finanšu ministrs  Arvils Ašeradens . Uzklausot ziņojumu, FSAP tika aicināta atbalstīt priekšlikumus turpmākai rīcībai. Pirmkārt, lai risinātu strukturālos, kreditēšanu bremzējošos faktorus un veidotu kreditēšanai un investīcijām pievilcīgāku vidi, ir svarīga konsekventa, kvalitatīva un nekavējoša politikas plānošanas dokumentos (maksātnespējas jomā, ēnu ekonomikas apkarošanas jomā, uzņēmējdarbības vides uzlabošanas jomā) paredzēto pasākumu īstenošana, cieši sadarbojoties visām iesaistītajām pusēm gan no valsts sektora, gan arī nozaru nevalstiskajām organizācijām, norāda FM. Otrkārt, ir būtiski turpināt Finanšu sektora attīstības plānā ietverto pasākumu īstenošanu. Svarīgs uzdevums ir finanšu sektora starptautiskās reputācijas un konkurētspējas stiprināšana, kur cita starpā nozīmīgs pasākums, kam savlaicīgi jāsāk gatavoties, ir \"Moneyval\" 6. kārtas vērtējums. Pagājušajā FSAP sēdē atbalstījām pieteikšanos \"Moneyval\" 6. kārtas vērtējumam kā vieniem no pirmajiem. Šonedēļ Strasbūrā notiek kārtējā \"Moneyval\" plenārsēde, kuras ietvaros tiks apstiprināts 6. vērtēšanas kārtas grafiks. Tāpat ir jāstiprina efektīva, riskos balstīta pieeja AML jomā, lai no vienas puses spētu nodrošināt finanšu sektora ievainojamības mazināšanu pret naudas atmazgāšanu, bet no otras puses nodrošinātu finanšu pakalpojumu pieejamību, kas balstīta risku pieejā katra konkrētā gadījuma izvērtēšanā. Tāpat būtisks elements tālākai finanšu sektora attīstībai ir kapitāla tirgus attīstība, kas veicinās finansējuma pieejamību un konkurenci finanšu sektorā Latvijā. Valdība ir apstiprinājusi mērķi, ko vēlamies panākt turpmāko četru gadu laikā un konsekventi virzīsies uz priekšu šī mērķa sasniegšanā. Papildus ir identificēti papildu pasākumi, kas ir svarīgi kreditēšanas veicināšanai. Visi kreditēšanas ziņojumā minētie strukturālie pasākumi un papildus ierosinātie pasākumi ļaus sakārtot investīcijām pievilcīgāku vidi ilgtermiņā, lai kreditēšana sniegtu pilnvērtīgu devumu tautsaimniecības attīstībā nākamo biznesa ciklu laikā. Par papildu veicamajiem pasākumiem ir panākta vienošanās ar kredītiestādēm, Latvijas Banku un Ekonomikas ministriju jau februārī. Latvijas Bankai paredzēts turpināt pasākumus uzraudzības normatīvā regulējuma kalibrēšanā, finansējuma pieejamības situācijas Latvijā analīzē un informācijas par kredītu un depozītu procentu likmēm, un komisijas maksām apkopošanā un publiskošanā.", "link": "https://www.delfi.lv/bizness/37293360/bankas_un_finanses/55569102/bankam-nav-velmes-kreditet-un-uznemejiem-nav-velmes-aiznemties-norada-fm"},
{"title": "'SEB banka' piešķīrusi 'Latvijas pastam' 4,3 miljonu eiro overdraftu", "category": "Finanses", "body": "Lai nodrošinātu apgrozāmo līdzekļu finansējumu un pakomātu tīkla attīstīšanu, VAS \"Latvijas pasts\" (LP) piesaistījis overdraftu 4,3 miljonu eiro apmērā, \"Delfi\" uzzināja AS \" SEB  banka\". Lai paātrinātu uzņēmuma transformāciju un attīstību, LP iniciējis jaunas korporatīvās stratēģijas izstrādi, ietverot arī mūsdienīgu pakomātu tīkla attīstības plānu, kas paredz ievērojamu pakomātu pārklājuma paplašināšanu. Kopējo LP tīklu šobrīd veido 146 āra un iekštelpu pakomāti, savukārt 2023. gada otrajā ceturksnī paredzēta vēl 25 āra pakomātu izvietošana, turpinot tīkla paplašināšanu visa 2023. gada laikā. Attīstot un dažādojot sūtījumu saņemšanas un nosūtīšanas iespējas, LP aktīvi turpina pakomātu tīkla paplašināšanu, jaunās paaudzes āra pakomātus izvietojot klientiem stratēģiski izdevīgās vietās visā valstī. Attīstot dažādus sūtījumu izsniegšanas risinājumus atbilstoši klientu mūsdienu patēriņa paradumiem, LP 2022. gada augustā uzsāka vērienīgu āra pakomātu izvietošanas plāna īstenošanu, paredzot pakomātu tīkla paplašināšanu ar vismaz 120 jauniem pakomātiem. \"SEB bankas\" valdes loceklis Ints Krasts norāda, ka \"laikā, kad ir tik mainīga ekonomiskā situācija, mums ir svarīgi atbalstīt stratēģiski nozīmīgu valsts uzņēmumu, lai tas varētu nodrošināt drošu un nepārtrauktu ikdienas darbību, kā arī saglabātu ambīcijas īstenot jaunus ilgtermiņa investīciju projektus.\" LP valdes loceklis Andris Puriņš akcentē, ka pasts \"turpina attīstīties, tāpēc mums ir un būs nepieciešams gan apgrozāmā kapitāla finansējums, gan ilgāka termiņa finansējums mūsu lielāko investīciju projektu realizēšanai. Tāpēc esam priecīgi paplašināt sadarbību ar SEB banku, kas šajā gadījumā piedāvāja vispretimnākošākos finansēšanas nosacījumus.\" LP nodrošina plašāko pasta pakalpojumu pieejamību visā Latvijas teritorijā, uzturot vairāk nekā 600 pasta pakalpojumu sniegšanas vietu un izvērstu āra un iekštelpu pakomātu tīklu. Uzņēmuma pamatfunkcija ir universālā pasta pakalpojuma sniegšana, papildus nodrošinot arī komercpārvadājumu, eksprespasta, pakomātu, maksājumu, preses, mazumtirdzniecības un filatēlijas pakalpojumus. LP ir valstij pilnībā piederošs uzņēmums, kurā strādā ap 2700 darbinieku. SEB grupa ir vadošā finanšu pakalpojumu sniedzēja Ziemeļeiropā. Kā banka ciešām un ilgtermiņa attiecībām, SEB Zviedrijā un Baltijā piedāvā finanšu konsultācijas un plašu finanšu pakalpojumu klāstu. Dānijā, Somijā, Norvēģijā un Vācijā SEB darbības galvenā prioritāte ir korporatīvo un investīciju bankas pakalpojumu sniegšana uzņēmumiem un institucionālajiem klientiem.", "link": "https://www.delfi.lv/bizness/37293360/bankas_un_finanses/55457576/seb-banka-pieskirusi-latvijas-pastam-4-3-miljonu-eiro-overdraftu"},
{"title": "Nebanku aizdevēju no jauna izsniegto kredītu apjoms sasniedzis vēsturiski augstāko līmeni", "category": "Finanses", "body": "Pērn licencētie nebanku aizdevēji ar patērētājiem noslēdza 943,69 tūkstošus jaunu darījumu, no jauna izsniedzot kredītus 664,56 miljonu eiro apmērā, kas ir par 84,37 miljoniem eiro jeb 14,54% vairāk nekā 2021. gadā, liecina Patērētāju tiesību aizsardzības centra ( PTAC ) pārskats par patērētāju (nebanku) kreditēšanas tirgus darbību. Tādējādi tas ir lielākais no jauna izsniegto kredītu apjoms viena gada laikā nebanku kreditēšanas sektorā kopš pārskatu sagatavošanas uzsākšanas brīža 2013. gadā. 2022. gada 2. pusgadā, spēkā esot 38 licencēm patērētāju kreditēšanas pakalpojumu sniegšanai, jaunus aizdevumus izsniedza 36 nebanku kreditēšanas pakalpojumu sniedzēji, t.sk. 15 sabiedrības izsniedza distances kredītus, 12 izsniedza līzinga un citus ar transportlīdzekļa vai cita veida objekta nodrošinājumu saistītus kredītus, 12 - patēriņa kredītus, 8 - hipotekāros kredītus un 4 sabiedrības izsniedza kredītus pret kustamas lietas ķīlu (lombarda kredītus). Pagājušajā gadā saglabājās iepriekšējos divos gados vērojamā tendence - tirgus dalībnieku skaita samazināšanās. Ja 2020. gada 31. decembrī valstī spēkā bija 56 speciālās atļaujas patērētāju kreditēšanas pakalpojumu sniegšanai, tad dienu pēc esošā pārskata perioda beigām (2023. gada 1. janvārī patērētāju kreditēšanas tirgu pameta viena sabiedrība) spēkā bija palikušas vairs tikai 37 speciālās atļaujas. Tas nozīmē, ka pēdējo divu gadu laikā tirgu pametusi trešā daļa (33,93%) no tirgus dalībniekiem. PTAC īpaši norāda uz kredītu pret kustamas lietas ķīlu (lombarda) sniedzēju skaita būtisku samazinājumu - no 13 kapitālsabiedrībām (2020. gada 31. decembrī) 2022. gadā bija palikušas vien 4 kapitālsabiedrības, kas ir samazinājums par 69,23%. Vislielākās izmaiņas kredītu apjoma pieaugumā 2022. gadā salīdzinājumā ar 2021. gadu ir distances kredītiem (+ 22,6%) un kredītiem pret kustamas lietas ķīlu (+ 20,07%), tikai nedaudz procentos apjoma pieaugumā atpaliek hipotekārie kredīti (+ 17,99%), kam seko patēriņa kredīti (+ 12,12%) un visbeidzot līzingi (+ 4,81%). Distances kredītiem un līzingiem 2022. gadā sasniegti jauno kredītu izsniegšanas apjomu rekordi kopš pārskatu sagatavošanas uzsākšanas brīža: attiecīgi 294,41 miljoni eiro un 200,62 miljoni eiro. Aizņēmumu likmes 2022. gadā 2 līdz 3 procentpunktu robežās ir pieaugušas līzinga līgumiem, sasniedzot 4,31% gadā, un distances kredītiem ar aizdevuma atmaksas grafiku (kredītlīnijām), sasniedzot 35,71% gadā. Ņemot vērā apstākli, ka lielākā daļa līzinga darījumu tiek slēgti ar mainīgās procentu likmes maiņas periodu līdz gadam, tad šo likmju kāpuma iemesls ir būtiskās  Euribor  izmaiņas, savukārt distances kredītu likmju kāpuma iemesls varētu būt pieaugošais pieprasījums pēc tiem un kredīta devēju naudas resursa cenas izmaiņas tā paša Euribor sadārdzinājuma dēļ, skaidro PTAC. Ļoti būtiski (tuvu pie 40 procentpunktiem) 2022. gada 2. pusgadā procentu likmes ir pieaugušas kredītiem pret kustamas lietas ķīlu. Šo kredītu likmju izmaiņu pieaugumu var skaidrot ar konkurences trūkumu starp kredītu pret kustamas lietas ķīlu sniedzējiem, samazinoties pakalpojumu ņēmēju skaitam un pieaugot izsniegtajam kredītu apjomam. Līdzīgi kā 2022. gada 30. jūnijā, arī uz gada beigām patērētāju kredīta devēju portfelī saglabājas īstermiņa distances kredīti, kuri var tikt pagarināti. 2022. gada 31. decembrī portfelī bija palikuši vien 1730 šādi kredīti, kas ir 20 reižu mazāk nekā pirms 2 gadiem un gandrīz 100 reižu mazāk nekā bija pirms četriem gadiem, kad to skaits 2018. gada 31. decembri bija 163 784.", "link": "https://www.delfi.lv/bizness/37293360/bankas_un_finanses/55501872/nebanku-aizdeveju-no-jauna-izsniegto-kreditu-apjoms-sasniedzis-vesturiski-augstako-limeni"},
{"title": "Eksperti pozitīvi vērtē Latvijas olu ražotāja plānus startēt biržā", "category": "Finanses", "body": "Uzņēmumu grupa \"APF Holdings\", kura sastāvā ir \"Alūksnes putnu ferma\" un putnkopības un jaunputnu audzēšanas uzņēmumi, šonedēļ paziņoja, ka rudenī plāno startēt Baltijas biržā. Eksperti uzņēmuma izredzes novērtē pozitīvi, norādot, ka biržās mazais izmērs ļauj izcelties jebkuram jaunpienācējam. Par spīti tam, ka Latvijā ir daudz veiksmīgu, augošu un inovatīvu uzņēmumu, Rīgas biržā kotēti ir tikai 14 uzņēmumi. Turklāt tikai ar 5 uzņēmumu akcijām notiek reāla, salīdzinoši aktīva tirdzniecība. Par to bažas ir radušās ne tikai finanšu vidē, kas uzskata, ka  Rīgas birža ir mirusi , bet arī valdībā. Nesen finanšu ministrs  Arvils Ašeradens  (JV), prezentējot situāciju Latvijas kapitāla tirgū, norādīja, ka Latvija atpaliek ne tikai no Eiropas vidējā, bet arī kaimiņvalstīm un esam \" Subsahāras līmenī .\" Tādēļ arī \"APF Holdings\" paziņojums par plāniem rudenī veikt sākotnējo akciju piedāvājumu (IPO), ir izraisījis interesi. \"Ņemot vērā Latvijas kapitāla tirgus vājo attīstību, var tikai priecāties par jaunu emitentu parādīšanos,\" komentē \" Citadeles \" meitas uzņēmuma \"CBL Asset Management\" valdes priekšsēdētājs Kārlis Purgailis, norādot, ka šobrīd kapitāltirgus kā finansējuma piesaistes līdzeklis kļūst aizvien pievilcīgāks augsto aizņemšanās izmaksu un neskaidrības makroekonomiskajos apstākļos dēļ.", "link": "https://www.delfi.lv/bizness/37293360/bankas_un_finanses/55567858/eksperti-pozitivi-verte-latvijas-olu-razotaja-planus-startet-birza"},
{"title": "Investori pārdomās – banku akcijas krīt, bet citi sektori aug", "category": "Finanses", "body": "\"Delfi Bizness\" jau vēstīja, ka  \"Silicon Valley Bank\" sabrukums, kas ir lielākās finanšu nedienas, ko ASV banku sektors pieredzējis kopš smagās 2008 . gada krīzes, ir pamatīgi satraucis finanšu ekspertus un politiķus. Nepalīdzēja arī fakts, ka sabruka arī krietni mazākā, bet kriptovalūtu pasaulē nozīmīgā banka \"Signature Bank\". ASV finanšu uzraugi un valdība, tajā skaitā arī pats prezidents  Džo Baidens  jau kopš piektdienas ir centušies gan ar darbiem, gan vārdiem mierināt investorus, bankas un biznesa sektoru, skaidrojot, ka šis nav jaunas krīzes sākums. Šķiet, ka tas būs pārliecinājis vismaz dažus investorus. Lai gan ASV akciju tirdzniecības dienas sākumā galvenie indeksi \"Dow Jones\", \"S&P 500\" un \"NASDAQ Composite Index\" nokritās, nepilnas stundas laikā tie pakāpās augstāk nekā tie piektdien noslēdza sesiju. Indeksu vērtības pieaugums pirmajā stundā bija 0,5-1% robežās. Tomēr investori pret finanšu sektoru gan ir piesardzīgi. Visasāk to izjuta banka \"First National\", kuras akcijas nokritās par vairāk nekā 70%, lai gan pirmās stundas laikā nedaudz atguvās un zaudējumi noslīdēja zem 70%. Arī \"JPMorgan Chase & Co\", \"Citigroup\" un citu finanšu institūciju akcijas nokrita par dažiem procentiem. \" Finanšu tirgi  saskaras ar bezizejas situāciju   iesprostoti starp bailēm par reģionālo banku sabrukšanu un centrālajām bankām, kuras bažījas par nemainīgu inflāciju,\" sacīja \"Barclays\" analītiķis Adžejs Radjadjakša. Tomēr citi sektori, kā to apliecina jau iepriekš pieminētie indeksi ir paaugušies. Piemēram, \" Apple \" akcijas pirmajā stundā stundā pieauga par 2,55%, farmācijas ražotāja \"Eli Lilly\" par 4,55%, bet \"Coca-Cola\" par 2,2%. \"Goldman Sachs\" domā, ka Federālo rezervju sistēma savā nākamās nedēļas sanāksmē nepaaugstinās likmes, kā tas iepriekš tika paredzēts. \"Evercore ISI\" analītiķis Eds Haimans sacīja, ka varētu būt laba ideja necelt likmes, kas savukārt varētu pastiprināt negatīvo spiedienu pret tirgiem. Savukārt populārākās kriptovalūtas \" Bitcoin \" cena pieauga par 10%. Iespējams, tas skaidrojams ar daļas investoru bažām par tradicionālā finanšu sektora problēmām. Eiropā gan akciju cenas virzība bija lejupejoša. Galvenais Eiropas akciju indekss \"European Stoxx 600\" nokritās par 2,4%.", "link": "https://www.delfi.lv/bizness/37293360/bankas_un_finanses/55332002/investori-pardomas-banku-akcijas-krit-bet-citi-sektori-aug"},
{"title": "Akciju cenas pārsvarā pieaug pēc procentlikmju paaugstināšanas", "category": "Finanses", "body": "Akciju cenas ASV un Eiropas biržās ceturtdien pārsvarā pieauga pēc tam, kad  Eiropas Centrālā banka  (ECB) un Anglijas Banka paaugstināja procentlikmes, lai ierobežotu inflāciju. \"Facebook\" māteskompānijas \" Meta \" peļņa, kas pārspēja prognozes, veicināja tehnoloģiju uzņēmumu akciju cenu palielināšanos, kas noteica Volstrītas indeksa \" Nasdaq  Composite\" kāpumu par 3,3%. Interneta tirdzniecības milža \" Amazon \" ceturkšņa apgrozījums pārsniedza gaidīto, bet \"Alphabet\" un \"Apple\" apgrozījums nesasniedza prognozēto līmeni. Investoru noskaņojumu ASV uzlaboja cerības, ka Federālā rezervju sistēma (FRS) drīz izbeigs procentlikmju celšanu, kuras mērķis ir iegrožot inflāciju. Londonas, Frankfurtes un Parīzes biržu indeksi pieauga pēc tam, kad ECB un Anglijas Banka paziņoja par jau gaidīto procentlikmju paaugstināšanu par 0,5 procentpunktiem. Frankfurtes biržas indekss kāpa par 2,2%, sasniedzot 11 mēnešu augstāko līmeni. ASV biržu indekss \"Dow Jones Industrial Average\" ceturtdien kritās par 0,1% līdz 34 053,94 punktiem, indekss \"Standard & Poor's 500\" kāpa par 1,5% līdz 4179,76 punktiem, bet indekss \"Nasdaq Composite\" palielinājās par 3,3% līdz 12 200,82 punktiem. Londonas biržas indekss FTSE 100 ceturtdien pieauga par 0,8% līdz 7820,16 punktiem, Frankfurtes biržas indekss  DAX  30 kāpa par 2,2% līdz 15 509,19 punktiem, bet Parīzes biržas indekss CAC 40 palielinājās par 1,3% līdz 7166,27 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 0,7% līdz 75,88 ASV dolāriem par barelu. \"Brent\" markas jēlnaftas cena Londonas biržā saruka par 0,8% līdz 82,17 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien kritās par 4,18% līdz 57,04 eiro par megavatstundu. Eiro vērtība pret ASV dolāru ceturtdien kritās no 1,0995 līdz 1,0918 dolāriem par eiro, britu mārciņas vērtība pret ASV dolāru saruka no 1,2378 līdz 1,2225 dolāriem par mārciņu, bet ASV dolāra vērtība pret Japānas jenu samazinājās no 128,90 līdz 128,62 jenām par dolāru. Eiro vērtība pret britu mārciņu pieauga no 88,76 līdz 89,21 pensam par eiro.", "link": "https://www.delfi.lv/bizness/37293360/bankas_un_finanses/55188130/akciju-cenas-parsvara-pieaug-pec-procentlikmju-paaugstinasanas"},
{"title": "Drīz indeksēs pensijas – kas par to jāzina", "category": "Finanses", "body": "To nosaka likums \"Par valsts pensijām\".  Pensiju indeksācijas  mērķis ir nodrošināt piešķirto pensiju aizsardzību pret pirktspējas krišanos un panākt to vērtības nezaudēšanu. Jautājumi, kas skar pensijas, ir ļoti jutīgi un ne vienmēr vienkārši saprotami. Tāpēc  Labklājības ministrija  sagatavojusi atbildes uz visbiežāk uzdotajiem jautājumiem par šo tematu. Kā šogad tiks indeksētas pensijas? Šoruden tiks palielinātas pensijas vai to daļu apmērs, kas nepārsniedz 609 eiro. Tas nozīmē, ka tiks indeksēts viss pensijas apmērs, ja tas nepārsniedz 609 eiro. Savukārt tām pensijām, kuras ir lielākas par 609 eiro, indeksēs tikai daļu no piešķirtās summas – jau pieminētos 609 eiro. Palielinājums būs atkarīgs gan no pensijas apmēra, gan piemērojamā indeksa. Izņēmums ir politiski represētie, cilvēki ar I grupas invaliditāti un Černobiļas atomelektrostacijas avārijas seku likvidēšanas dalībnieki, kuriem tiks indeksēts viss pensijas apmērs. Kā veidojas indekss, pēc kura tiek pārrēķinātas pensijas? Tas veidojas no faktiskā patēriņa cenu indeksa (vienkāršojot – inflācijas) un daļas no apdrošināšanas iemaksu algu summas reālā pieauguma procentiem. Apdrošināšanas iemaksu algu summa ir finanšu jēdziens, bet, vienkāršāk sakot - tā ir summēta visa nauda, no kuras gada laikā bijis jāveic sociālās apdrošināšanas iemaksas. Lai noteiktu iemaksu algas summas faktiskās izmaiņas konkrētajā gadā, konkrētā gada iemaksu algu summa tiek attiecināta pret iepriekšējā gada iemaksu algu summu. Šādi ir redzams, kādas te notikušas izmaiņas beidzamajā gadā. Līdz ar to tā tiek iegūts iemaksu algu summas indekss jeb indekss, kas raksturo algu summas faktiskās izmaiņas. Tomēr tajā klātesoša ir arī inflācijas ietekme. Bet, lai noteiktu iemaksu algas summas reālās izmaiņas jeb reālo pieaugumu konkrētajā gadā, no iemaksu algu summas indeksa inflācijas ietekme ir jāizslēdz. Lai to izdarītu, Ministru kabineta noteikumos ietvertā apdrošināšanas iemaksu algu summas reālā pieauguma aprēķina formulā iemaksu algu summas indekss tiek dalīts ar patēriņa cenu indeksu. Šajā gadā izdienas, invaliditātes un apgādnieka zaudējuma pensijām tiks piemērots indekss – 1,0640. Kāpēc šogad netiks piemēroti dažādi indeksi, kas atkarīgi no cilvēka uzkrātā apdrošināšanas stāža? Jā, šogad situācija ir atšķirīgāka no iepriekšējiem gadiem. Tā kā pagājušā gada augstās inflācijas rezultātā apdrošināšanas iemaksu algu summas reālais pieaugums 2022.gadā ir bijis mazāks par nulli jeb ir negatīvs, tad indeksa aprēķinā tas ir ietverts kā koeficients \"0\". Tāpēc šogad indeksu veido tikai faktiskais patēriņa cenu indekss, kas noteikts par laikposmu no 2022. gada 1. augusta līdz 2023. gada 31. jūlijam (kopumā 12 mēneši). Tādējādi arī vecuma pensiju indeksācijā, neatkarīgi no cilvēka uzkrātā apdrošināšanas stāža, tiks piemērots viens indekss – faktiskais patēriņa cenu indekss. Indeksēs arī piešķirtās piemaksas pie vecuma un invaliditātes pensijas par vienu apdrošināšanas stāža gadu, kas uzkrāts līdz 1995. gada 31. decembrim, piemērojot indeksu 1,0640. Indeksējot piemaksu, 2023. gada 1. oktobrī attiecīgo indeksu piemēros piemaksas apmēram 1,43 eiro par katru apdrošināšanas stāža gadu līdz 1995. gada 31. decembrim un piemaksas apmēram 2,14 eiro par katru apdrošināšanas stāža gadu līdz 1995. gada 31. decembrim, ja vecuma pensija piešķirta līdz 1996.gada 31.decembrim vai arī invaliditātes pensija piešķirta un vecuma pensijas piešķiršanai nepieciešamais vecums sasniegts līdz 1996. gada 31. decembrim. Tas nozīmē, ka cilvēki, kas saņēma 1,43 eiro par katru stāža gadu, kas uzkrāts līdz 1995. gada beigām, turpmāk saņems 1,52 eiro, bet tie, kas saņēma 2,14 eiro – turpmāk saņems 2,28 eiro. Piemēram, senioram, kura piešķirtā vecuma pensija ir 450 eiro par kopējā apdrošināšanas stāža 45 gadiem un pie tās ir noteikta piemaksa 35,75 eiro (par 25 darba gadiem līdz 1995. gada beigām), no š.g. oktobra vecuma pensija – 478,80 eiro un piemaksa pie pensijas – 38,00 eiro (1,52 eiro x 25 gadi). Jāņem vērā, ka no kopējā pensijas un piemaksas apmēra var tikt ieturēts iedzīvotāju ienākuma nodoklis, kas samazina izmaksājamo summu. Tas ir tāpēc, ka laikā, kad cilvēks vēl strādāja un veica sociālās apdrošināšanas iemaksas, no tām iedzīvotāju ienākumu nodokli neieturēja. Kā uzzināt, par cik palielināsies katra konkrēta cilvēka pensija? Savu pensijas apmēru cilvēks var uzzināt portālā www.latvija.lv vai vēršoties jebkurā  VSAA  nodaļā (http://www.vsaa.lv/lv/kontakti/kontaktinformacija). Vai pensionāram ir kaut kas jādara pašam, lai saņemtu pensijas indeksāciju? Nē, pensionāriem pašiem nekas jādara nav. Pensiju indeksāciju nodrošina  Valsts sociālās apdrošināšanas aģentūra  (VSAA) un tā notiek automātiski – katru gadu 1. oktobrī. Tas nozīmē, ka arī šogad ar oktobri ikviens, kam pienākas pensija, saņems to jau noindeksētā apmērā. Un nevajag arī uztraukties par to, vai VSAA zinās, cik kuram pienāksies pēc pensiju indeksācijas. VSAA rīcībā ir visi nepieciešamie dati – pārrēķins notiek automātiski. Vai rudenī indeksācijas rezultātā palielināsies visas pensijas? Pensiju indeksācija attiecas uz visiem vecuma pensiju, invaliditātes pensiju, izdienas pensiju un apgādnieka zaudējuma pensiju saņēmējiem, kuriem tās ir piešķirtas vai pārrēķinātas līdz šī gada 30. septembrim. 1. oktobrī tiks indeksētas arī atlīdzības par darbspēju zaudējumu un atlīdzības par apgādnieka zaudējumu, kas piešķirtas saskaņā ar likumu \"Par obligāto sociālo apdrošināšanu pret nelaimes gadījumiem darbā un arodslimībām\", piemērojot tādus pašus nosacījumus indeksācijā kā pensijām.", "link": "https://www.delfi.lv/bizness/37293360/bankas_un_finanses/55956252/driz-indekses-pensijas-kas-par-to-jazina"},
{"title": "Papildus esošajām valsts programmām iecerēts finansēt jaunas prioritātes 710 miljonu eiro apmērā", "category": "Finanses", "body": "Lai turpmākajos gados varētu īstenot ekonomikas transformāciju, saskaņā ar valdības deklarāciju, kā svarīgākās prioritātes ir noteiktas valsts drošība un ārpolitika, izglītība, enerģētika, klimats un vide, konkurētspēja un dzīves kvalitāte. Pēc valdības koalīcijas plašām diskusijām par nozaru ministriju iesniegtajiem prioritāro pasākumu priekšlikumiem, 2023. gada valsts budžetā piedāvāts īstenot tādus prioritāros pasākumus, kas nodrošinās sabalansētu valdības deklarācijā iekļauto mērķu sasniegšanu, informē  Finanšu ministrija . \"Šīs valdības darba vadmotīvs ir ekonomiskā transformācija un līdz ar to arī nākamā gada budžets būs vērsts uz to. Lai efektīvi īstenotu nepieciešamās reformas un sasniegtu nospraustos mērķus, mums ir svarīgi, lai valsts un iedzīvotāji būtu drošībā, lai reizē ar inovācijām veicinām un paplašinām arī mūsu sabiedrības izglītības iespējas, kā arī veselības aprūpes pakalpojumu pieejamību un iedzīvotāju labklājību,\" uzsver finanšu ministrs  Arvils Ašeradens . Sagatavoto 2023. gada valsts budžeta piedāvājumu finanšu ministrs iesniegs izskatīšanai valdībā. Piedāvājums paredz papildus esošajām valsts programmām finansēt jaunas valdības programmas un prioritātes 710 miljonu eiro apmērā. Papildu pasākumu īstenošanai 2023. gadā ir paredzēti līdzekļi no fiskālās telpas 215 miljonu eiro apmērā. Kā nepieciešamie finanšu resursi ir izmantoti arī budžeta izpildes procesā pārdalāmie finanšu līdzekļi un papildu iemaksas valsts budžetā no valsts kapitālsabiedrībām, nodrošinot nepieciešamo finansējumu 141 miljona eiro apmērā. Jāņem vērā, ka šis finansējums ir pārdale budžeta ietvaros un nerada papildu deficītu vai ietekmi uz apstiprināto fiskālo telpu. Tāpat valsts prioritātēm un citām iestādēm ārpus fiskālās telpas vienreizējām investīcijām valsts drošības dienestu un spēju stiprināšanai ir paredzēti 354 miljoni eiro. Gatavojot budžeta piedāvājumu, valdība būtisku finansējumu atvēlēja valsts drošības stiprināšanai, kur pamatā tika atbalstīts finansējums vienreizējiem pasākumiem, kurus ir iespējams finansēt ārpus fiskālās telpas (354 miljoni eiro). Šajā svarīgajā drošības pozīcijā ir paredzēts finansējums ne tikai Aizsardzības ministrijai un Iekšlietu ministrijai, bet arī kritiski svarīgu iekārtu iegādei sabiedriskajiem medijiem. Tas nodrošinās televīzijas signālu nepārtrauktību un mobilitāti, kas ir pamats sabiedrības informēšanai par notiekošo valstī. Pretgaisa aizsardzības sistēmu iegādei tiks paredzēts finansējums ik gadu, nodrošinot iedzīvotāju drošību šā brīža sarežģītajos ģeopolitiskajos apstākļos. Tiks stiprināta arī iekšlietu sistēmas infrastruktūra, iegādājoties jaunus ugunsdzēsības transportlīdzekļus un izbūvējot Valsts ugunsdzēsības un glābšanas dienesta depo katastrofu centrus. Iekšlietu ministrija ir izstrādājusi piedāvājumu, kas nodrošina reģionālo pārklājumu ar modernizētiem krīžu centriem visā Latvijas teritorijā. Neatkarīgo iestāžu kapacitātes stiprināšanai (atalgojuma paaugstināšanai) un sabiedrisko mediju Latvijas radio un Latvijas televīzijas kapacitātes stiprināšanai un konkurētspējas nodrošināšanai paredzēti 16 miljoni eiro. Valdība ir vienojusies par kopīgām (valsts) prioritātēm, novirzot tam finansējumu 132 miljonu eiro apmērā no fiskālās telpas. 2023. gadā tiks palielināts minimālo ienākumu līmenis, turpmāk piesaistot to sociāli ekonomiskajiem rādītājiem. Šogad ir Dziesmu svētku 150. gadadiena, tāpēc jubilejas gadā valdība ir vienojusies par papildu finansējumu svētku sekmīgai norisei. Tāpat rasts risinājums Kultūrkapitāla fonda finansējuma pieaugumam un prognozējamībai, sasaistot to ar nodokļu ieņēmumiem. Vienlaikus valsts prioritātes ir investīcijas mūsu cilvēkos un konkurētspējas stiprināšanā, novirzot būtisku finansējumu zinātnei, pētījumiem un augstākās izglītības jomai. Turpinot mērķtiecīgu atbalstu veselības stiprināšanai, papildu finansējums piešķirts veselības aprūpes pakalpojumu pieejamībai onkoloģijas jomā, tajā skaitā inovatīviem medikamentiem, kā arī pakalpojumu pieejamībai bērniem. Paredzēts finansējums valsts pārvaldes kapacitātes stiprināšanai, nodrošinot stratēģiski svarīgo amata grupu atlīdzību (25,8 miljoni eiro). Valdība ir atbalstījusi arī papildu finansējumu tiesu darbinieku kapacitātes stiprināšanai un Uzņēmumu reģistra veiktspējai. Savukārt ar valsts drošību saistītiem prioritāriem pasākumiem, analītisko spēju un kapacitātes stiprināšanai – 4,8 miljoni eiro. Normatīvo aktu un tiesas spriedumu izpildei paredzēts novirzīt ap 11 miljoniem eiro. Lai 2023. gadā īstenotu nozaru pieteiktās prioritātes, paredzēti 166,8 miljoni eiro, no kuriem trešā daļa – veselības jomas pasākumiem, palielinot ārstniecības personu algas un veselības pakalpojumu pieejamību iedzīvotājiem. Savukārt, lai nodrošinātu atbalstu lauku attīstības politikai, īstenojot kopējo lauksaimniecības politiku, vidējā termiņā tiks nodrošināts būtisks finansējums stratēģisko mērķu sasniegšanai. Šajā gadā Satiksmes ministrijai paredzēts piešķirt būtisku finansējumu sabiedriskā transporta zaudējumu segšanai, vienlaikus uzdots strādāt pie zaudējumu samazināšanas un Latvijas dzelzceļa finanšu situācijas stabilizēšanas. Tāpat panākta vienošanās piešķirt būtisku finansējumu arī valsts reģionālo un vietējo autoceļu pārbūvei un atjaunošanai gan 2023. gadā, gan vidējā termiņā. Papildu demogrāfijas pasākumu īstenošanu nodrošinās gan Sabiedrības integrācijas fonds, kam būs jāadministrē vairākas ģimeņu atbalsta programmas, atbilstoši normatīvajos aktos noteiktajām prasībām īstenojot projektus sadarbībā ar nevalstiskajām organizācijām, gan  Ekonomikas ministrija , kas pārraudzīs mājokļu programmu. Valsts ieņēmumu dienests  turpinās uzlabot pakalpojumu kvalitāti, lai mazinātu administratīvo slogu nodokļu maksātājiem. Plānots arī turpināt ēnu ekonomikas ierobežošanas pasākumus, iesaistoties visām nozarēm un izstrādājot nepieciešamās politikas izmaiņas. Finanšu ministrs ir pārliecināts, ka jau iepriekš budžetā iestrādātie pasākumi (pedagogu atalgojuma pieaugums, minimālās algas paaugstināšana, valsts atbalsts iedzīvotājiem energoresursu cenu pieauguma kompensācijai, atbalsts Ukrainai) un papildu piedāvātie pasākumi 2023. gada valsts budžeta projektā 710 miljonu eiro apmērā, kā arī Eiropas Savienības (ES) fondu investīcijas šogad vismaz 1,3 miljardu eiro apmērā nodrošinās ekonomikas transformāciju un vieglāku iespējamo ekonomikas recesijas seku pārvarēšanu, turpmāk nodrošinot tautsaimniecības konkurētspēju un iedzīvotāju labklājības pieaugumu.", "link": "https://www.delfi.lv/bizness/37293360/bankas_un_finanses/55120150/papildus-esosajam-valsts-programmam-iecerets-finanset-jaunas-prioritates-710-miljonu-eiro-apmera"},
{"title": "Latvijas finanšu iestāžu peļņa gada pirmajā mēnesī sasniegusi 51,9 miljonus eiro", "category": "Finanses", "body": "Latvijas monetārās finanšu iestādes (MFI), galvenokārt bankas, šogad janvārī strādāja ar 51,9 miljonu eiro peļņu, kas ir par 49,1% vairāk nekā 2022. gada janvārī, liecina  Latvijas Bankas  publiskotā informācija. Monetāro finanšu iestāžu aktīvu kopsumma 2023 .gada 31. janvārī bija 25,524 miljardi eiro, kas ir par 5,2% jeb 1,269 miljardiem eiro vairāk nekā 2022. gada janvāra beigās, kad monetāro finanšu iestāžu aktīvi bija 24,255 miljardi eiro. Šogad janvāra beigās Latvijas monetāro finanšu iestāžu rezidentiem izsniegto kredītu atlikums bija 13,272 miljardi eiro, kas ir par 7,3% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,191 miljardu eiro, kas ir par 7,4% vairāk nekā pirms gada, bet ārvalstu valūtā izsniegto kredītu atlikums bija 81,1 miljons eiro, kas ir par 15,4% mazāk. No rezidentiem piesaistīto noguldījumu atlikums janvāra beigās bija 17,8 miljardi eiro, kas ir par 9% vairāk nekā pirms gada. Tostarp noguldījumi eiro bija 16,474 miljardi eiro, bet ārvalstu valūtās - 1,326 miljardi eiro. Eiro piesaistīto noguldījumu apmērs salīdzinājumā ar 2022. gada janvāra beigām ir palielinājies par 8,1%, bet ārvalstu valūtā piesaistīto noguldījumu apmērs ir audzis par 21,7%. Savukārt Latvijas monetāro finanšu iestāžu kapitāls un rezerves janvāra beigās bija 3,268 miljardi eiro, kas ir par 5,8% vairāk nekā 2022. gada janvāra beigās. 2022. gada janvārī monetārās finanšu iestādes strādāja ar peļņu 34,8 miljonu eiro apmērā, bet 2022. gadā kopumā monetāro finanšu iestāžu peļņa bija 326,3 miljoni eiro, kas ir par 26,5% vairāk nekā 2021. gadā. Monetārās finanšu iestādes ir kredītiestādes un finanšu sabiedrības, kas pieņem noguldījumus no klientiem, kuri nav monetārās finanšu iestādes, kā arī uz sava rēķina piešķir kredītus un iegulda vērtspapīros.", "link": "https://www.delfi.lv/bizness/37293360/bankas_un_finanses/55287074/latvijas-finansu-iestazu-pelna-gada-pirmaja-menesi-sasniegusi-51-9-miljonus-eiro"},
{"title": "Uzziņai: Kā kopš pirmsākumiem mainījušās ECB un Euribor likmes", "category": "Finanses", "body": "Pēdējo mēnešu laikā daudzu cilvēku uzmanība ir pievērsta Euribor likmēm, jo tiem, kas aizņēmušies naudu bankās, no šīs likmes izmaiņām ir atkarīgs kredīta maksājums. Euribor izmaiņas, savukārt ietekmē Eiropas Centrālās bankas (ECB) lēmumi attiecībā uz galvenajām procentu likmēm.  Dažādu starptautisko un vietējo analītiķu izteiktās prognozes liecina, ka tuvāko 2-3 gadu laikā ECB bāzes likmes un atbilstoši arī 3 mēnešu Euribor nostabilizēsies pie 2,5% līmeņa, bet 6 mēnešu – nedaudz augstāk. Tādēļ portāls \"Delfi Bizness\" apkopojis informāciju, kas vispār ir šīs ECB likmes, ko tās nozīmē, un to, kā no 2000. gadu sākuma mainījušās dažādu termiņu Euribor likmes, kā arī, kādus lēmumus par likmju celšanu vai samazināšanu laika gaitā pieņēmusi ECB.", "link": "https://www.delfi.lv/bizness/37293360/bankas_un_finanses/55236740/uzzinai-ka-kops-pirmsakumiem-mainijusas-ecb-un-euribor-likmes"},
{"title": "Latvijā trešajā ceturksnī bijis mazāks valsts parāda kritums nekā ES vidēji, rēķina 'Eurostat'", "category": "Finanses", "body": "Latvijā pērn trešajā ceturksnī salīdzinājumā ar attiecīgo laika periodu pirms gada bijis mazāks vispārējās valdības parāda kritums attiecībā pret iekšzemes kopproduktu (IKP) nekā Eiropas Savienībā (ES) vidēji, liecina pirmdien publiskotie ES statistikas pārvaldes \" Eurostat \" dati. Latvijā trešajā ceturksnī gada izteiksmē valdības parāds saruka par 2,4 procentpunktiem. Vispārējās valdības parāds trešajā ceturksnī samazinājies visās ES valstīs, izņemot Čehijā, kur tas pieaudzis par 4,7 procentpunktiem. Lielākais kritums reģistrēts Grieķijā (-24,7 procentpunkti), Kiprā (-15 procentpunkti), Horvātijā (-11 procentpunkti) un Portugālē (-9 procentpunkti). Lietuvā vispārējais valdības parāds sarucis par 7,3 procentpunktiem, bet Igaunijā – par 3,3 procentpunktiem ES vidēji kritums bijis 4,6 procentpunkti, bet eirozonā samazinājums bijis 4,3 procentpunkti.", "link": "https://www.delfi.lv/bizness/37293360/bankas_un_finanses/55152352/latvija-tresaja-ceturksni-bijis-mazaks-valsts-parada-kritums-neka-es-videji-rekina-eurostat"},
{"title": "Nākamgad Latvijā palielināsies bezdarba līmenis, prognozē banku analītiķi", "category": "Finanses", "body": "Tostarp \" Swedbank \" galvenās ekonomistes vietas izpildītāja Agnese Buceniece sacīja, ka, ņemot vērā, ka ekonomikā šobrīd prognozējama īslaicīga un sekla recesija, nākamajā gadā sagaidāms vien neliels bezdarba līmeņa kāpums. \"Gan sezonālu faktoru ietekmē, gan, iespējams, jau arī ekonomikas aktivitātes krituma dēļ bezdarbs ir sācis palielināties un nākamā gada sākumā sasniegs savu augstāku punktu. Bezdarbs, visticamāk, pakāpsies vien nedaudz, pietuvojoties 8%. 2023. gada laikā tas atkal mazināsies un gada nogalē noslīdēs līdz aptuveni 7%,\" teica Buceniece. Viņa arī norādīja, ka situācija nozarēs gan var būtiski atšķirties, piemēram, tranzīta nozare, kuru nelabvēlīgi ietekmē ekonomikas saišu saraušana ar Krieviju, visticamāk, būs spiesta būtiski mazināt darbinieku skaitu, savukārt informācijas tehnoloģiju (IT) jomā noteikumus joprojām diktēs darbinieku trūkums. \"Ņemot vērā nelabvēlīgās demogrāfiskās tendences un vien nelielo ekonomikas atslābumu, darba devēji, visticamāk, iespēju robežās vairīsies atlaist speciālistus, zinot, ka tos pēc tam var būt ārkārtīgi grūti atrast,\" piebilda Buceniece. Arī bankas \" Citadele \" ekonomists Mārtiņš Āboliņš teica, ka līdz ar recesiju Latvijas ekonomikā nākamgad ir gaidāms neliels bezdarba pieaugums. \"Jau šobrīd ir redzams vakanču un darba sludinājumu skaita sarukums, tomēr ļoti strauju bezdarba kāpumu nesagaidu,\" viņš sacīja, piebilstot, ka bezdarbs Latvijā nākamajā gadā varētu palielināties līdz 7,2%. Āboliņš norādīja, ka Covid-19 pandēmijas laikā bezdarbs pieauga, jo tās mazināšanai ieviestie ierobežojumi ļoti smagi skāra atsevišķas nozares. \"Šobrīd ekonomikas bremzēšanās būs gana plaša un strādājošo skaita samazināšanās dēļ mums vidējā termiņā ir gaidāms strukturāls darbaspēka deficīts. Tādēļ darba devēji šobrīd nesteidzas atlaist darbiniekus. Vienlaikus Zviedrijas mājokļu un būvniecības nozares sabremzēšanas var izraisīt būvniecības nozarē strādājošo atgriešanos Latvijā,\" sacīja bankas \"Citadele\" ekonomists. \" SEB  bankas\" makroekonomikas eksperts Dainis Gašpuitis norādīja, ka ekonomiskās aktivitātes sarukums šogad trešajā ceturksnī atspoguļojās arī nelielā bezdarba pieaugumā, tam sasniedzot 6,9%. Tāpat viņš sacīja, ka darba tirgus atdziest un bezdarba pieaugums turpināsies. \"Tendences varētu īpaši pastiprināties gada sākumā un tad stabilizēties. Tomēr, ņemot vērā, ka gads solās būt visai saspringts, uzņēmēji būs piesardzīgi pieņemot jaunus darbiniekus. Tādēļ iespējamie uzlabojumi gada otrajā pusē varētu būt nelieli nenoteiktības un augsto izmaksu pieauguma dēļ,\" teica Gašpuitis. Viņš atzīmēja, ka nozaru aptaujas uzrāda, ka pieprasījums pēc darbiniekiem saglabājas, lai arī ar viegli lejupejošu tendenci. Vakanču līmenis mazinās, bet tas joprojām ir pietiekami augsts. Pagaidām Krievijas sankciju ietekme plašos mērogos neizpaužas. Ir uzņēmumi, kuri saskaras ar Krievijas tirgus izaicinājumiem un sākuši darbinieku optimizēšanu. Izteiktākas tendences varētu parādīties nākamgad, kad arvien vairāk sankciju stāsies spēkā, parādīsies jaunas, kā arī tiks aizpildīti trūkumi esošajās. \"Labā ziņa, ka darba tirgū nav saredzami iemesli izteikti negatīviem scenārijiem. Krasākas izmaiņas var izpausties enerģijas krīzes apstākļos, kas drīzāk būt īslaicīga, lai būtiski ietekmētu ilgtermiņa tendences darba tirgū. Izteikts darbinieku trūkums ir jūtams visā Eiropā, un tas kļūs akūtāks ar katru gadu. Darbinieks ir vērtība, kuru pirms atlaist darba devējam būs jādomā septiņreiz. Tādēļ šādi soļi tiks veikti ārkārtas situācijās. Darba tirgus atdzišana ļaus arī nedaudz samazināt spiedienu celt algas. Tomēr tas saglabāsies,\" sacīja Gašpuitis, prognozējot, ka darba meklētāju īpatsvars 2023. gada beigās varētu būt 7,3% apmērā. Savukārt \" Luminor \" ekonomists Pēteris Strautiņš sacīja, ka darba meklētāju īpatsvars nākamgad būs ap 8%, par procentpunktu vairāk nekā šogad, kas ir samērā pesimistiska prognoze. Viņš atzīmēja, ka darbavietu zaudējumi atsevišķu nozaru krīžu dēļ Latvijā var būt ģeogrāfiski koncentrēti. Tiem, kuri 2023.gadā varbūt varētu zaudēt darbu meža nozarē vai tranzītā, darbu tūlīt atrast būs grūtāk. \"Arī gada beigās darba meklētāju īpatsvars varētu būt ap 8%. Sagaidāms, ka Rīgā un tās apkārtnē bezdarbs saglabāsies ļoti zemā līmenī, jo šī reģiona eksporta nozares globālās recesijas dēļ cietīs daudz mazāk. Galvaspilsētas reģions būs arī liels ieguvējs no sabiedriskā sektora investīcijām - \"Rail Baltica\", lidostā, citos lielos projektos,\" teica Strautiņš. Latvijā šogad novembra beigās reģistrētā bezdarba līmenis bija 5,9% no ekonomiski aktīvo iedzīvotāju skaita, kas ir par 0,2 procentpunktiem vairāk nekā oktobra beigās, liecina Nodarbinātības valsts aģentūras publiskotā informācija.", "link": "https://www.delfi.lv/bizness/37293360/bankas_un_finanses/55080200/nakamgad-latvija-palielinasies-bezdarba-limenis-prognoze-banku-analitiki"},
{"title": "Piešķir 2,75 miljonus eiro lopbarības ražotājam 'LRS Mūsa'", "category": "Finanses", "body": "Lai attīstītu darbību un palielinātu efektivitāti, \" Luminor \" banka piešķīrusi 2,75 miljonu eiro aizdevumu  Zemgales  ražošanas sabiedrībai \"LRS Mūsa\". Uzņēmums ražo lopbarību piena un cūkkopības nozarēm. Dzīvnieku barības ražošanā pamatā izmanto graudus, ko iepērk no zemniekiem un dažādiem kooperatīviem. \"Uzņēmuma ražotne atrodas netālu no Bauskas, taču nodrošina barības transportēšanu visā Latvijā. Tas aktīvi strādā, lai uzlabotu savas darbības efektivitāti. Piemēram, pilnībā atjaunota rūpnīcas tehnoloģiskā līnija un palielināta rūpnīcas darbības energoefektivitāte. 2019. gadā tika investēti 3 miljoni eiro papildus graudu uzglabāšanas jaudās, kas rūpnīcai ļauj iepirkt, apstrādāt un uzglabāt graudus. \"Luminor\" aizdevums palīdzēs attīstīt uzņēmuma tālāku darbību un to dažādot, lai samazinātu dažādu tirgus svārstību ietekmi,\" saka SIA \"LRS Mūsa\" valdes priekšsēdētājs Vigo Vilcāns. Uzņēmumam pieder moderns graudu pirmapstrādes komplekss ar uzglabāšanas jaudu līdz 20 tūkst. tonnu. Tā kā piena un cūkkopības saimniecības kļūst arvien lielākas, pieaug pieprasījums pēc dažādām izejvielām un piedevām. Līdz ar to daudzas saimniecības pašas vēlas izgatavot savus barības maisījumus pēc noteiktām receptēm, un uzņēmums nodrošina dažādu barības komponentu piegādi. \"Pēdējos 10 gados liellopu un cūku ganāmpulku apjoms Latvijā nav būtiski mainījies, tas nozīmē, ka lopbarībai ir stabils noieta tirgus. Pateicoties ilggadīgai pieredzei, lopbarības ražošanas sabiedrība \"LRS Mūsa\" ir pierādījusi spēju nodrošināt augstu kvalitāti visiem piegādātajiem produktiem un veidot uzkrājumus arī situācijās, kad izejvielu tirgū notiek būtiskas izmaiņas, ilgtermiņa stratēģiskā domāšana ir ļoti būtiska uzņēmuma attīstībai. Ceram, ka bankas atbalsts uzņēmumam ļaus sasniegt jaunus biznesa mērķus,\" pauž \"Luminor\" Korporatīvā departamenta vadītāja Ilze Zoltnere. SIA \"LRS Mūsa\" ir viens no lielākajiem kombinētas lopbarības ražotājiem Latvijā. Uzņēmums piedāvā dažāda veida kombinēto lopbarību, kā arī tās izejvielas, papildbarības (koncentrātus) un minerālbarības pilnvērtīgas barības sagatavošanai cūkām, liellopiem, aitām un kazām. Lopbarības ražošanas sabiedrība nodarbojas ar graudu pirmapstrādi, glabāšanu, lopbarības ražošanu un tās realizāciju. Papildus pašražotai lopbarībai, uzņēmums piedāvā zemniekiem arī importējamo produkciju no lielākā Vācijas kooperatīva \"Agravis Raiffeisen AG\", kā arī barības uzglabāšanas torņus, mēslu krātuves.", "link": "https://www.delfi.lv/bizness/37293360/bankas_un_finanses/55052980/pieskir-2-75-miljonus-eiro-lopbaribas-razotajam-lrs-musa"},
{"title": "Latvijas finanšu iestādes 11 mēnešos nopelnījušas 297,8 miljonus eiro", "category": "Finanses", "body": "Latvijas monetārās finanšu iestādes (MFI), galvenokārt bankas, šogad 11 mēnešos strādāja ar 297,8 miljonu eiro peļņu, kas ir par 28% vairāk nekā 2021.gada attiecīgajā periodā, liecina  Latvijas Bankas  publiskotā informācija. Tostarp novembrī monetārās finanšu iestādes strādājušas ar peļņu 49,4 miljonu eiro apmērā. Monetāro finanšu iestāžu aktīvu kopsumma 2022. gada 30. novembrī bija 25,318 miljardi eiro, kas ir par 2,4% jeb 605,2 miljardiem eiro vairāk nekā 2021. gada novembra beigās, kad monetāro finanšu iestāžu aktīvi bija 24,713 miljardi eiro. Šogad novembra beigās Latvijas monetāro finanšu iestāžu rezidentiem izsniegto kredītu atlikums bija 13,572 miljardi eiro, kas ir par 8,6% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,475 miljardus eiro, kas ir par 9% vairāk nekā pirms gada, bet ārvalstu valūtā izsniegto kredītu apmērs bija 96,6 miljoni eiro, kas ir par 26% mazāk. No rezidentiem piesaistīto noguldījumu apmērs novembra beigās bija 17,364 miljardi eiro, kas ir par 7,6% vairāk nekā pirms gada. Tostarp noguldījumi eiro bija 16,037 miljardi eiro, bet ārvalstu valūtās - 1,327 miljardi eiro. Eiro piesaistīto noguldījumu apmērs salīdzinājumā ar 2021.gada novembra beigām ir palielinājies par 6,6%, bet ārvalstu valūtā piesaistīto noguldījumu apmērs ir audis par 21%. Savukārt Latvijas monetāro finanšu iestāžu kapitāls un rezerves novembra beigās bija 3,184 miljardi eiro, kas ir par 3,4% vairāk nekā 2021. gada novembra beigās. 2021. gada 11 mēnešos monetārās finanšu iestādes strādāja ar peļņu 232,6 miljonu eiro apmērā, bet 2021. gadā kopumā monetāro finanšu iestāžu peļņa bija 257,9 miljoni eiro. Monetārās finanšu iestādes ir kredītiestādes un finanšu sabiedrības, kas pieņem noguldījumus no klientiem, kuri nav monetārās finanšu iestādes, kā arī uz sava rēķina piešķir kredītus un iegulda vērtspapīros.", "link": "https://www.delfi.lv/bizness/37293360/bankas_un_finanses/55083096/latvijas-finansu-iestades-11-menesos-nopelnijusas-297-8-miljonus-eiro"},
{"title": "Baltijas biržās otrdien lielākais apgrozījums bija ar 'Enefit Green' akcijām", "category": "Finanses", "body": "Baltijas biržās otrdien lielākais apgrozījums bija ar Igaunijas enerģētikas uzņēmuma \" Enefit  Green\" akcijām, liecina tirdzniecības dati. Ar \"Enefit Green\" akcijām veikti 610 darījumi par 432 543 eiro. Vērtspapīru kontus mainīja 98 607 akcijas, kuru cena otrdien samazinājās par 0,73% - no 4,406 eiro līdz 4,374 eiro par akciju. Otrajā vietā pēc apgrozījuma bija tirdzniecība ar Lietuvas bankas \"Šiauliu bankas\" akcijām, ar kurām veikti 473 darījumi par 342 424 eiro. Vērtspapīru kontus mainīja 509 383 akcijas, kuru cena otrdien palielinājās par 1,5% - no 0,666 eiro līdz 0,676 eiro par akciju. Savukārt trešajā vietā bija tirdzniecība ar Lietuvas enerģētikas uzņēmuma \"Ignitis grupe\" akcijām, ar kurām veikti 228 darījumi par 215 238 eiro. Vērtspapīru kontus mainīja 11 071 akcija, kuru cena otrdien samazinājās par 0,21% - no 19,46 eiro līdz 19,42 eiro par akciju. No Latvijas uzņēmumiem lielākais apgrozījums - 21 560 eiro - otrdien bija ar nebanku kreditētāja \" DelfinGroup \" akcijām. Vērtspapīru kontus 65 darījumos mainīja 14 574 akcijas, kuru cena otrdien palielinājās par 0,41% - no 1,474 eiro līdz 1,48 eiro par akciju. Kopumā Baltijas regulētajā tirgū otrdien veikti 3746 darījumi par 1 673 876 eiro. Baltijas Alternatīvajā tirgū \"First North\" otrdien veikti 685 darījumi par 125 117 eiro.", "link": "https://www.delfi.lv/bizness/37293360/bankas_un_finanses/55011556/baltijas-birzas-otrdien-lielakais-apgrozijums-bija-ar-enefit-green-akcijam"},
{"title": "Mazie uzņēmumi turpina aktīvi izmantot iespēju piesaistīt finansējumu attīstībai", "category": "Finanses", "body": "Latvijas mazie uzņēmumi, kuru gada apgrozījums nepārsniedz 2 miljonus eiro, šī gada pirmajos 9 mēnešos turpinājuši aktīvi piesaistīt finansējumu. Izsniegtais finansējuma apjoms 2022. gada 9 mēnešos pārsniedz 47,5 miljonus eiro, kas ir par 30% vairāk nekā šajā laika periodā pagājušajā gadā, liecina AS \" Swedbank \" apkopotā informācija. Kopējā apjoma ziņā vislielākais pienesums ir tieši līzinga jomā, kas veido ap 70% no visa izsniegtā finansējuma. Līzinga apjomi ir pieauguši nedaudz straujāk nekā kredītu - attiecīgi 34% apmērā salīdzinot ar 25%. Vislielākais pieaugums vērojams industriālā līzinga jomā, kur apjoms ir pieaudzis par 65%. Šeit izteikta ietekme lauksaimniecības nozares uzņēmumiem, kas šajā gadā ir īpaši aktīvi, jo pieejams Laukuatbalsta dienesta atbalsts. \"Ir liels gandarījums redzēt, ka mazie uzņēmumi turpina optimistiski raudzīties nākotnē un piesaista finansējumu krietni aktīvāk nekā pagājušajā gadā. Klientu mērķos redzam gan esošās tehnikas un auto parka atjaunošanu ar industriālā līzinga atbalstu, gan arī arvien pieaugošu interesi par energoefektivitātes risinājumiem,\" \"Swedbank\" Uzņēmumu finansēšanas atbalsta daļas vadītājs Jānis Paiders. Šī gada pirmajos 9 mēnešos lielāko interesi par finansējuma piesaistīšanu uzņēmuma attīstībai bez lauksaimniecības uzņēmumiem izrādījuši arī tādi uzņēmumi, kas darbojas IT un komunikāciju jomā, kā arī ražošanā. Tāpat aktivitāte ir pieaugusi pakalpojumu sniedzēju jomā, īpaši strauji augusi ārstniecībā nodarbināto uzņēmēju finansēšana (ģimenes ārsti, zobārsti). Pieaugums vērojams arī celtniecībā. Celtniecības izaugsmi veicina pēdējo ES projektu vēl 2014.-2020. noslēguma fāze, savukārt ārstniecības izaugsme varētu būt saistīta ar to, ka iepriekšējos divos Covid-19 gados šajā nozarē strādājošie bija izvēlējušies nogaidīt ar jaunu investīciju veikšanu. Šā brīža dati liecina, ka mazie uzņēmumi deviņos mēnešos ir aktīvi veikuši investīcijas savā izaugsmē. Tomēr raugoties uz gada nogali un nākamā gada sākumu, ir ļoti daudz faktoru, kas izaugsmes tempu var samazināt: augstā inflācija, augošās  Euribor  likmes un neskaidrība par pieprasījuma noturību ir galvenie no tiem. Tādēļ uzņēmēji īpaši tiek aicināti minēto faktoru ietekmi uz sava biznesa attīstību mazināt, jau iepriekš izstrādājot rīcības plānu ikdienas procesu efektivitātes uzlabošanai, un jaunu tirgu vai papildus biznesa virzienu attīstībai, norāda bankas pārstāvji.", "link": "https://www.delfi.lv/bizness/37293360/bankas_un_finanses/54975028/mazie-uznemumi-turpina-aktivi-izmantot-iespeju-piesaistit-finansejumu-attistibai"},
{"title": "Akciju cenas pieaug pēc uzmundrinošiem ASV inflācijas datiem", "category": "Finanses", "body": "Investoru noskaņojumu uzlaboja arī Ķīnas pasākumi savas ekonomikas atbalstīšanai. ASV dolāra vērtība turpināja kristies pēc datiem, ka ASV vairumtirdzniecības cenu inflācijas temps oktobrī palēninājies, vairojot cerības, ka Federālā rezervju sistēma (FRS) varētu piebremzēt procentlikmju paaugstināšanu. Otrdien publicētie dati parādīja, ka ražotāju cenas ASV oktobrī, salīdzinot ar attiecīgo mēnesi pērn, pieaugušas par 8%, tādējādi reģistrēts mazāks kāpums nekā septembrī, kad tās gada griezumā palielinājās par 8,4%. \"Lai gan FRS amatpersonas cenšas nesekot naratīvam, ka inflācija varbūt jau sasniegusi virsotni, skaitļi runā paši par sevi,\" sacīja \"CMC Markets\" tirgus analītiķis Maikls Hjūsons. Akciju cenu kāpumu eirozonas biržās veicināja tas, ka Vācijas investoru pārliecības līmeni atspoguļojošais ZEW indekss novembrī paaugstinājies līdz mīnus 36,7 punktiem, salīdzinot ar mīnus 59,2 punktiem oktobrī, tādējādi reģistrēts piecos mēnešos augstākais līmenis. Londonas biržas indekss samazinājās britu mārciņas vērtības kāpuma dēļ. ASV biržu indekss \"Dow Jones Industrial Average\" otrdien pieauga par 0,2% līdz 33 592,92 punktiem, indekss \"Standard & Poor's 500\" kāpa par 0,9% līdz 3991,73 punktiem, bet indekss \"Nasdaq Composite\" palielinājās par 1,5% līdz 11 358,41 punktam. Londonas biržas indekss FTSE 100 otrdien kritās par 0,2% līdz 7369,44 punktiem, Frankfurtes biržas indekss DAX 30 kāpa par 0,5% līdz 14 378,51 punktam, bet Parīzes biržas indekss CAC 40 palielinājās par 0,5% līdz 6641,66 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 1,22% līdz 86,92 ASV dolāriem par barelu. \"Brent\" markas jēlnaftas cena Londonas biržā kāpa par 0,8% līdz 93,86 dolāriem par barelu. Eiro vērtība pret ASV dolāru otrdien pieauga no 1,0331 līdz 1,0354 dolāriem par eiro, britu mārciņas vērtība pret ASV dolāru kāpa no 1,1751 līdz 1,1871 dolāram par mārciņu, bet ASV dolāra vērtība pret Japānas jenu samazinājās no 139,90 līdz 139,16 jenām par dolāru. Eiro vērtība pret britu mārciņu kritās no 87,89 līdz 87,18 pensiem par eiro.", "link": "https://www.delfi.lv/bizness/37293360/bankas_un_finanses/54946892/akciju-cenas-pieaug-pec-uzmundrinosiem-asv-inflacijas-datiem"},
{"title": "Mazinoties sabiedrības interesei, noslēgs čeku loteriju", "category": "Finanses", "body": "Paredzēts, ka 2022. gada izloze būtu čeku loterijas projekta cikla noslēgums, ziņo  Finanšu ministrija . Otrdien, 6. decembrī,  Ministru kabinets  (MK) izskatīja grozījumu  Čeku loterijas  likumā. Likumprojekts izstrādāts, lai noteiktu čeku loterijas organizēšanas noslēgšanas procesu. Tā kā čeku loterijas efektivitāte pilnībā ir atkarīga no iedzīvotāju aktīvas dalības tajā, līdzšinējo līdzdalības rādītāju dinamika un prognozes norāda uz nepieciešamību pārskatīt čeku loterijas turpmāko organizēšanu. Mazinoties sabiedrības interesei par čeku loterijas izlozēm, to turpināt nebūtu lietderīgi, tādējādi nepieciešams savlaicīgi novērst čeku loterijas organizēšanas izdevumu negatīvas ietekmes uz valsts budžetu risku. Valsts ieņēmumu dienesta ( VID ) organizētā čeku loterija tiktu izbeigta līdz ar 2022. gada čeku gada izlozi, kas notiks 2023. gada februārī. Šajā gadījumā čekus varēs iesniegt līdz 2023. gada 5. janvārim, tādējādi janvārī notiks pēdējā mēneša izloze par decembri un informācija par izlozē laimējušajiem čekiem tiks publicēta čeku loterijas tīmekļvietnē janvāra otrās nedēļas svētdienā. Savukārt februārī tiks organizēta gada izloze un informācija par gada izlozē laimējušajiem čekiem tiks publicēta 2023.gada februāra trešās nedēļas svētdienā. VID organizē čeku loteriju no 2019. gada 1. jūlija. Čeku loterijas likuma mērķis bija attīstīt godīgu konkurenci un nodokļu saistību labprātīgu izpildi, mudinot pircējus pieprasīt čekus un kvītis par iegādātajām precēm un saņemtajiem pakalpojumiem, lai tādējādi veicinātu nodokļu maksāšanas kultūras maiņu sabiedrībā.", "link": "https://www.delfi.lv/bizness/37293360/bankas_un_finanses/55009406/mazinoties-sabiedribas-interesei-noslegs-ceku-loteriju"},
{"title": "Latvijā ievērojami palielinājusies apģērbu un apavu tirdzniecība", "category": "Finanses", "body": "2022. gada novembrī, salīdzinot ar 2021. gada novembri, mazumtirdzniecības apgrozījums pieauga par 10,7%, liecina  Centrālās statistikas pārvaldes  (CSP) apkopotie kalendāri koriģētie dati salīdzināmajās cenās. Pārtikas preču mazumtirdzniecība samazinājās par 3%, bet nepārtikas preču mazumtirdzniecības apjoms, neieskaitot autodegvielas mazumtirdzniecību, palielinājās par 23,3%, autodegvielas – pieauga par 9,1%. Salīdzinot ar 2021. gada novembri, būtiskākais apgrozījuma kāpums bija apģērbu, apavu un ādas izstrādājumu mazumtirdzniecībā (par 94,4%), kultūras preču un atpūtai paredzēto preču mazumtirdzniecībā (par 57,3%) un metālizstrādājumu, instrumentu, būvmateriālu un santehnikas mazumtirdzniecībā (par 44,4%). Šīs nozares 2021. gada oktobrī un novembrī visvairāk skāra stingrāki tirdzniecības ierobežojumi, kas tika noteikti Covid-19 infekcijas mazināšanai. Savukārt apgrozījuma kritums bija mazumtirdzniecībā pa pastu vai interneta veikalos (par 14,5%) un nespecializētajos veikalos, kur pārsvarā pārdod nepārtikas preces (par 6%). 2022. gada novembrī, salīdzinot ar oktobri, pēc sezonāli koriģētiem datiem salīdzināmajās cenās mazumtirdzniecības uzņēmumu apgrozījums pieauga par 1,3%. Pārtikas preču mazumtirdzniecība samazinājās par 0,5%. Nepārtikas preču mazumtirdzniecības apjoms, neieskaitot autodegvielas mazumtirdzniecību, palielinājās par 1,3%, autodegvielas mazumtirdzniecība palielinājās par 4,8%.", "link": "https://www.delfi.lv/bizness/37293360/bankas_un_finanses/55081152/latvija-ieverojami-palielinajusies-apgerbu-un-apavu-tirdznieciba"},
{"title": "Plāno izteikt 'HansaMatrix' akciju atpirkšanas brīvprātīgo piedāvājumu", "category": "Finanses", "body": "Privātā un riska kapitāla investīciju fonda \"BaltCap\" grupas uzņēmums SIA \"Emsco\" plāno augsto tehnoloģiju uzņēmuma \" HansaMatrix \" akcionāriem izteikt akciju atpirkšanas brīvprātīgo piedāvājumu, teikts uzņēmuma paziņojumā biržai \" Nasdaq Riga \". \"Emsco\" ir iesniegusi apvienošanās paziņojumu Konkurences padomei, kas šobrīd atzinusi iesniegto ziņojumu par pilnīgu. Pēc pozitīva Konkurences padomes lēmuma saņemšanas \"Emsco\" vērsīsies ar iesniegumu Finanšu un kapitāla tirgus komisijā, lai saņemtu atļauju brīvprātīgā akciju atpirkšanas piedāvājuma izteikšanai. Brīvprātīgā akciju atpirkšanas piedāvājums tiks izteikts visiem \"HansaMatrix\" akcionāriem normatīvos paredzētajā kārtībā un pēc visu nepieciešamo atļauju saņemšanas. \"BaltCap ir privātā un riska kapitāla investīciju uzņēmums Baltijas valstīs. \"BaltCap\" investē uzņēmumu vadības komandās un uzņēmumos, kuriem ir skaidra vīzija izaugsmei ne tikai Baltijas valstīs, bet arī ārpus to robežām. Biržas \"Nasdaq Riga\" valde trešdien nolēma piemērot uzraudzības statusu \"HansaMatrix\". Birža uzraudzības statusu piemēro saskaņā ar biržas noteikumu \"Par finanšu instrumentu iekļaušanu un tirdzniecību biržas regulētajos tirgos\", kas nosaka, ka uzraudzības statusu piemēro, ja tiek izteikts emitenta akciju atpirkšanas piedāvājums vai ir publiski paziņots par nodomu izteikt šādu piedāvājumu. Uzraudzības statusa piemērošana nepieciešama, lai piesaistītu tirgus dalībnieku uzmanību. Konkurences padome ir saņēmusi \"Emsco\" apvienošanās ziņojumu par plānotās izšķirošās ietekmes iegūšanu pār \"HansaMatrix\", liecina konkurences padomes publiskotā informācija. Konkurences padomei viena mēneša laikā no ziņojuma saņemšanas dienas ir jāpieņem lēmums par apvienošanās atļaušanu, aizliegšanu vai atļaušanu ar saistošiem noteikumiem vai papildu izpētes sākšanu. Ja lietā nepieciešama padziļināta papildu izpēte, lēmuma pieņemšanas termiņš var tikt pagarināts līdz trim mēnešiem no ziņojuma saņemšanas dienas. Uzņēmumi, kas varētu sniegt būtisku un pamatotu viedokli par plānotās apvienošanās ietekmi uz tirgu un konkurenci tajā, aicināti sazināties ar Konkurences padomi. Konkurences padomes atļauja apvienošanās darījumiem nepieciešama, ja apvienošanās dalībnieku kopējais apgrozījums iepriekšējā finanšu gadā Latvijas teritorijā ir bijis ne mazāks par 30 miljoniem eiro un vismaz divu apvienošanās dalībnieku apgrozījums iepriekšējā finanšu gadā Latvijas teritorijā ir bijis ne mazāks par 1,5 miljoniem eiro katram. \"BaltCap\" ir privātā kapitāla ieguldījumu fonds, kas ir piesaistījis vairāk nekā 700 miljonus eiro, ietverot iegādes un attīstības, infrastruktūras, izaugsmes un riska ieguldījumu darījumus. \"BaltCap\" dibināts 1995.gadā. Šobrīd \"BaltCap\" vietējie biroji atrodas Rīgā, Tallinā, Viļņā, Helsinkos, Stokholmā un Varšavā. \"Emsco\" reģistrēta 2022.gada novembrī, un tās pamatkapitāls ir 2800 eiro. Uzņēmuma īpašnieks ir Igaunijas \"BaltCap Private Equity Fund III\". Jau vēstīts, ka \"HansaMatrix\" koncerna apgrozījums 2022.gada deviņos mēnešos bija 20,171 miljons eiro, kas ir par 18% vairāk nekā pērn attiecīgajā periodā, taču kompānija cieta zaudējumus 1,293 miljonu eiro apmērā pretstatā peļņai gadu iepriekš. \"HansaMatrix\" lielākie akcionāri, pēc kompānijas publiskotās informācijas, 2022.gada jūlija beigās bija Ilmāram Osmanim piederošais uzņēmums \"Macro Rīga\" (26,78%), investīciju fondi \"ZGI-4 AIF\" (15,02%), \"BaltCap Latvia Venture Capital Fund\" (9,92%) un \"FlyCap Investment Fund I AIF\" (8,86%), kā arī \"CBL Asset Management\" pārvaldītie fondi (6,54%), \" Swedbank  Investeerimisfondid\" pārvaldītie fondi (5,4%) un \"Swedbank ieguldījumu pārvaldes sabiedrības\" pārvaldītie fondi (5,09%). \"HansaMatrix\" ir augsto tehnoloģiju uzņēmums, kas veic jaunu elektronisko produktu un sistēmu izstrādi, to industrializāciju, kā arī sniedz integrētus ražošanas pakalpojumus klientiem, datu tīklu iekārtu, lietu interneta, industriālo sistēmu un citos augstas pievienotās vērtības tirgus segmentos. Kompānijas akcijas kotē biržas \"Nasdaq Riga\" oficiālajā sarakstā.", "link": "https://www.delfi.lv/bizness/37293360/bankas_un_finanses/54949004/plano-izteikt-hansamatrix-akciju-atpirksanas-brivpratigo-piedavajumu"},
{"title": "Pagarina palielinātā atbalsta periodu elektroenerģijas aizsargātajiem lietotājiem", "category": "Finanses", "body": "To paredz valdībā apstiprinātie grozījumi Ministru kabineta noteikumos \"Aizsargātā lietotāja tirdzniecības pakalpojuma noteikumi\", Sākotnēji palielinātā atbalsta periods bija paredzēts līdz šā gada 31. decembrim. \"Šā brīža ģeopolitiskās situācijas dēļ radītās augstās energoresursu pakalpojumu cenas daudziem mūsu iedzīvotājiem, tostarp daudzbērnu ģimenēm un maznodrošinātām mājsaimniecībām, rada sociāla rakstura problēmas. Samaksājot par komunālajiem pakalpojumiem, var nepietikt naudas pārtikai, ziemas apģērbam un citām pirmās nepieciešamības precēm. Tāpēc aizsargātajiem lietotājiem līdz pat šīs apkures sezonas beigām turpināsim sniegt dubulto un pat trīskāršo valsts atbalstu ikmēneša elektrības rēķinu nomaksai,\" stāsta ekonomikas ministre  Ilze Indriksone . Ņemot vērā, ka līdz šim atbalstu aizsargātajiem lietotājiem brīvprātīgi sniedza tikai atsevišķi elektroenerģijas tirgotāji, līdz ar šo grozījumu noteikumos spēkā stāšanos tas par pienākumu tiks uzlikts arī citiem tirgotājiem, kuriem ir nozīmīgs skaits klientu. Ministrijā atgādina, ka  Elektroenerģijas  tirgus likumā noteikts, ka aizsargātajiem lietotājiem tiek nodrošinātas tiesības saņemt aizsargātā lietotāja tirdzniecības pakalpojumu, kas būtībā ir no valsts budžeta finansēts elektroenerģijas rēķina maksājuma samazinājums. Atbalstu aizsargātajiem lietotājiem sniedz  Būvniecības valsts kontroles birojs . Lai paplašinātu atbalsta saņēmēju loku, līdz apstiprinātajiem grozījumiem regulējumā noteikts, ka aizsargātā lietotāja tirdzniecības pakalpojumu ir pienākums sniegt elektroenerģijas tirgotājam, kurš sniedz elektroenerģijas tirdzniecības pakalpojumu vairāk nekā 10 000 mājsaimniecībām. Tas nozīmē, ka līdz ar noteikumu spēkā stāšanos atbalstu aizsargātajiem lietotājiem būs jāsniedz ne tikai AS \" Latvenergo \" un SIA \"Tet\", kas to jau brīvprātīgi dara, bet arī, piemēram, SIA \" Enefit \", kas to nav līdz šim darījis, tādējādi nodrošinot, ka pakalpojumu sniedz lielākie mājsaimniecību elektroenerģijas tirgotāji. Vienlaikus noteikts, ka aizsargātais lietotājs, kura elektroenerģijas tirgotājs nenodrošina aizsargātā lietotāja tirdzniecības pakalpojumu, drīkstēs vienpusēji izbeigt elektroenerģijas tirdzniecības līgumu bez līguma pirmstermiņa izbeigšanas maksas, proti lietotājam nedrīkstēs piemērot līguma laušanas maksu, ja tirgotājs pakalpojumu nesniedz.", "link": "https://www.delfi.lv/bizness/37293360/bankas_un_finanses/55032028/pagarina-palielinata-atbalsta-periodu-elektroenergijas-aizsargatajiem-lietotajiem"},
{"title": "'PrivatBank' pārtrauks sniegt kredītiestādes pakalpojumus", "category": "Finanses", "body": "Finanšu un kapitāla tirgus komisijas  ( FKTK ) padome pieņēmusi lēmumu atļaut veikt AS \"PrivatBank\" reorganizāciju, pārreģistrējot to par komercsabiedrību, kuras darbība nav saistīta ar kredītiestādes darbību. Līdz ar šī lēmuma spēkā stāšanos spēku zaudē AS \"PrivatBank\" izsniegtā licence kredītiestādes darbībai. Šāds FKTK lēmums pieņemts, ņemot vērā bankas 30. septembrī ārkārtas akcionāru sapulcē pieņemto lēmumu izbeigt AS \"PrivatBank\" kā kredītiestādes darbību un veikt visu nepieciešamo, lai nodrošinātu kredītiestādes licences anulēšanu. AS \"PrivatBank\" ir nodrošinājusi savu klientu interešu aizsardzību un informēšanu, kā arī izpildījusi saistības pret noguldītājiem. AS \"PrivatBank\" atbilstoši akcionāru pieņemtajai stratēģijai 2022.gadā ir pakāpeniski mazinājusi savus darbības apjomus, jo atbilstoši Kredītiestāžu likumam atteikšanās no kredītiestādes licences ir iespējama tad, ja kredītiestādē vairs nav noguldījumu Kredītiestāžu likuma izpratnē. Iepriekš vēstīts, ka FKTK padome šā gada augustā pieņēma lēmumu atļaut AS ''PrivatBank'' nodot AS '' Industra Bank '' īpašumā AS ''PrivatBank'' kredītiestādes uzņēmuma daļu, atbilstoši abu pušu noslēgtajam kredītiestādes uzņēmuma pārejas līgumam. Darījuma rezultātā AS \"Industra Bank\" pārņēma no AS \"PrivatBank\" klientu attiecības, tostarp privātpersonu un juridisko personu kontu pārvaldību, kredītu un līzinga portfeļus, noguldījumus, kā arī bankai piederošos vērtspapīrus. AS \"PrivatBank\" Latvijā darbojās kopš 2007. gada 22. augusta kā specializētā banka, koncentrējoties uz noteiktu produktu, īpaši kredītu, līzinga un noguldījumu pakalpojumu sniegšanu.", "link": "https://www.delfi.lv/bizness/37293360/bankas_un_finanses/54977396/privatbank-partrauks-sniegt-kreditiestades-pakalpojumus"},
{"title": "Investors kā no mācību grāmatām, saruna ar Kristapu Skuteli", "category": "Finanses", "body": "Tehnoloģiju eksperts Kristaps Skutelis stāsta – lai gan darba vajadzībām ar dažādiem maziem eksperimentiem, piemēram, kriptovalūtām, bija nodarbojies jau iepriekš, nopietni investīcijām sāka pievērsties pērn. Runājot ar \"Nākotnes kapitāla\" vadītāju Raivi Vilūnu, top skaidrs, ka Skuteļa pieeja ir sabalansēta, pārdomāta un faktiski izklausās kā no finanšu pratības mācību grāmatām. \"Nopietnāka lieta notika pandēmijas laikā,\" saka Skutelis, smejoties, ka tolaik pārdevis savu \"Pajero\" un parādījusies \"lieka nauda\", jo krietni ietaupīts uz regulārajiem auto remontiem. Viņš sāka skatīties akciju virzienā un lēnā garā veidoja savu portfeli. Skutelis atzīst, ka sākumā bijušas daudzas neskaidrības – gan par to, kādas akcijas izvēlēties, gan par to, kā vispār tehniski tas notiek.  \"Tā kā es ikdienā sekoju tehnoloģiju tēmai, labāk arī pārzinu, kāda ir nākotnes perspektīva,\" viņš saka, uzskaitot, ka viņa portfelī ir \"Apple\", \"Microsoft\", \"Nvidia\" un AMD. Starp pirmajiem pirkumiem bijušas arī enerģētikas kompānijas, bet, kā Skutelis pats atzīst, no šīs nozares neko daudz nesaprot un kādā brīdī, kad cenas kritušās, akcijas pārdevis.  Skutelis arī ātri esot sapratis, ka spekulācijas nav viņa lauciņš. Tāpēc pieturas pie tā sauktās \"value investing\" stratēģijas, jo plāno savu portfeli ilgam periodam. Izvēloties uzņēmumus, kuros investēt, viņš cenšas domāt par to, kādas ir perspektīvas nākotnei. \"Tā vienkāršoti runājot, lai stāv pensijai,\" saka investors, skaidrojot, ka neplāno naudu ņemt ārā no sava portfeļa.", "link": "https://www.delfi.lv/bizness/37293360/bankas_un_finanses/54851586/investors-ka-no-macibu-gramatam-saruna-ar-kristapu-skuteli"},
{"title": "Konkurējošajā izsolē iepriekš starptautiskajos tirgos emitētās valsts obligācijas pārdotas 15 miljonu eiro apmērā", "category": "Finanses", "body": "Konkurējošajā izsolē ceturtdien pārdotas iepriekš starptautiskajos tirgos emitētās valsts obligācijas 15 miljonu eiro apmērā, liecina biržas \" Nasdaq Riga \" sniegtā informācija. Izsolē dalībnieku pieprasījums pēc obligācijām 3,4 reizes pārsniedza  Valsts kases  piedāvāto apmēru. Obligāciju, kuru dzēšanas termiņš ir 2029. gada 24. janvāris, vidējā svērtā likme izsolē bija 4,119% (iepriekšējā izsolē šogad 17. februārī - 0,839%), un tās pieci izsoles dalībnieki pieprasīja obligācijas kopumā 50,8 miljonu eiro apmērā, bet Valsts kase piedāvāja iegādāties 15 miljonu eiro apmērā. Obligāciju emisijas datums ir 2022. gada 10. novembris. Valsts kase ceturtdien Globālās vidēja termiņa vērtspapīru programmas (GMTN) ietvaros piedāvāja iegādāties 2021. gada jūlija sākumā emitēto starptautisko eiroobligāciju papildu laidienu. Obligāciju fiksētā procentu (kupona) likme ir 0%. Jaunemitētās obligācijas tiks apvienotas un veidos vienu sēriju ar līdz šim emitētajiem attiecīgajiem vērtspapīriem 685 miljonu eiro apmērā. Valsts kase 2021. gada 7. jūlijā emitēja attiecīgās starptautiskās eiroobligācijas ar dzēšanas termiņu 2029. gada 24. janvāris kopumā 500 miljonu eiro apmērā. Minētā obligāciju emisija tika īstenota Luksemburgas biržā. 2021. gada jūlija beigās valsts iekšējā aizņēmuma konkurējošajā izsolē minētās obligācijas tika pārdotas 25 miljonu eiro apmērā, augusta beigās konkurējošajā izsolē obligācijas tika pārdotas 35 miljonu eiro apmērā, septembra otrajā pusē - 25 miljonu eiro apmērā, bet oktobra vidū - 50 miljonu eiro apmērā. Savukārt šogad februāra vidū minētās obligācijas valsts iekšējā aizņēmuma konkurējošajā izsolē tika pārdotas 50 miljonu eiro apmērā.", "link": "https://www.delfi.lv/bizness/37293360/bankas_un_finanses/54906696/konkurejosaja-izsole-ieprieks-starptautiskajos-tirgos-emitetas-valsts-obligacijas-pardotas-15-miljonu-eiro-apmera"},
{"title": "Tehnoloģiju kompāniju finanšu rādītāji investorus dara šaubīgus", "category": "Finanses", "body": "ASV biržu fjūčeru līgumi trešdienas rītā kritās pēc tam, kad \"Alphabet\", ka ir \" Google \" mātes kompānija, trešā ceturkšņa rezultāti iezīmēja visai negatīvu ainu tehnoloģiju sektoram. \"Dow Jones Industrial Average\" nākotnes līgumi samazinājās par 74 punktiem jeb 0,23%. \"S&P 500\" un \" Nasdaq  100\" samazinājās attiecīgi par 0,89% un 1,88%. Google mātes uzņēmuma akcijas kritās par vairāk nekā 6%. \"Alphabet\" arī ziņoja par \"YouTube\" reklāmu ieņēmumu samazināšanos, kas mudināja investorus pārdomāt citu tehnoloģiju uzņēmumu perspektīvas, kas paļaujas uz reklāmas izdevumiem. \"Es domāju, ka mums ir jāraugās no visaptverošas perspektīvas un jāatzīst, ka šajā tirgū neviens īsti nav pasargāts, jo ir vērojams digitālo reklāmu tēriņu palēninājums,\" otrdien \"CNBC\" raidījumā \"Closing Bell: Overtime\" sacīja \"Sand Hill Global Advisors\" pārstāve Brenda Vingielo. Arī citas lielās kompānijas jau izjutušas investoru bažas - \" Meta  Platforms\", kas ir \"Facebook\" īpašnieki, akciju vērtība samazinājās par 4,1%, bet \" Amazon \" - par 2%. Tikmēr \" Microsoft \" kritās par aptuveni 3% pēc tam, kad tehnoloģiju gigants savos jaunākajos ceturkšņa rezultātos ziņoja par vājākiem mākoņdatošanas ieņēmumiem, nekā gaidīts, neskatoties uz to, ka peļņa un ieņēmumu aplēses pārsniedza. Jāatgādina, ka tehnoloģiju sektors bija viens no pirmajiem, ko šogad skāra tirgus nedienas. Vēl pirms enerģētikas krīzes un Krievijas uzsāktā kara, tehnoloģiju milži kā \"Netflix\", \"Meta\" un citi pieredzēja savas vērtības kritumu. Tas ir turpinājies visu šo gadu.", "link": "https://www.delfi.lv/bizness/37293360/bankas_un_finanses/54878188/tehnologiju-kompaniju-finansu-raditaji-investorus-dara-saubigus"},
{"title": "Bankai nepamanot, no uzņēmuma konta veikti 139 aizdomīgi pārskaitījumi; nozagti 20 tūkstoši", "category": "Finanses", "body": "Uzņēmēja Sabīne vasaras beigās bija Nepālā. Atgriežoties Latvijā, viņa atklāja, ka uzņēmuma bankas kontā esošie līdzekļi šajā laikā tērēti Turcijā. Krāpnieku rīcības rezultātā pazuduši gandrīz 20 tūkstoši eiro. Sieviete par konstatēto informējusi banku “Luminor”, bet jūtas vīlusies tās attieksmē un šobrīd ir neziņā, vai nozagto naudu izdosies atgūt. Šis gadījums ir nonācis arī banku uzrauga redzeslokā. Šokējošais atklājums To, ka no uzņēmuma konta noskaitīta nauda, Sabīne secinājusi pēc atgriešanās no Nepālas, septembra otrajā pusē gatavojot grāmatvedības dokumentus par augustu. Tad arī atklājies, ka laikā no 25. augusta līdz 1. septembrim ar viņas karti veikti 139 darījumi par kopējo summu 18 622 eiro un 37 centi. Uzņēmuma bankas karte viņai bijusi līdzi Nepālā, bet darījumi veikti Turcijā.", "link": "https://www.delfi.lv/bizness/37293360/bankas_un_finanses/54975066/bankai-nepamanot-no-uznemuma-konta-veikti-139-aizdomigi-parskaitijumi-nozagti-20-tukstosi"},
{"title": "Bulciņas nes laimi šodien, bet investīcijas – ilgtermiņā, bankas eksperte stāsta par savu ieguldīšanas stratēģiju", "category": "Finanses", "body": "Katru dienu atliekot nelielu naudas summu, mēneša griezumā sakrājas cienījams apjoms, ko veltīt investīcijām, saka \" SEB  bankas\" privātpersonu segmenta vadītāja Elīna Kalniņa.  Elīna Kalniņa bankas blogā raksta par finanšu pratību, īpašu uzmanību pievēršot gados jaunāko ģimenes locekļu izglītošanai naudas jautājumos. Jautāta, kā mācīt bērniem krāt, viņa skaidro, ka vispirms viņiem ir jāiemācās, kā pareizi tērēt. \"Tikai tad, kad vecāki nedēļā iedos piecus līdz desmit eiro, bērni sapratīs, ko par šo naudu var nopirkt,\" viņa uzsver. Savukārt, runājot par savu privāto portfeli, Kalniņa norāda, ka pirmais, par ko viņa pati domāja un ko iesaka citiem, ir tikt skaidrībā par saviem 2. un 3. pensiju līmeņa uzkrājumiem. Viņa izvairās no spekulatīviem darījumiem un par portfeļa veidošanu domā ilgtermiņā. Atklājas, ka, pateicoties Kalniņas uzmanīgajai un izplānotajai pieejai, šobrīd viņai nav \"neveiksmes stāstu\". Stāstot par to, kā novirza naudu uzkrājumiem, eksperte saka, ka katru dienu atliek nelielu summu investīcijām. Ja mēs katru dienu ēdam pa smalkmaizītei, varbūt varam mainīt paradumus un smalkmaizīti ēst katru otru dienu, viņa iesaka.", "link": "https://www.delfi.lv/bizness/37293360/bankas_un_finanses/54944170/bulcinas-nes-laimi-sodien-bet-investicijas-ilgtermina-bankas-eksperte-stasta-par-savu-ieguldisanas-strategiju"},
{"title": "OPEC valstis Rietumu spiedienam nepakļaujas; naftas cena nekritīsies", "category": "Finanses", "body": "Pagājušajā mēnesī naftas ieguvēju valstu savienība  OPEC  ar Saūda Arābiju priekšgalā paziņoja, ka samazinās naftas ieguvi, aizbildinoties ar rūpēm par savu un pasaules valstu ekonomiku. Tas pamatīgi saniknojis amerikāņus un citus rietumniekus, kas apgalvo, ka vienošanās ir panākta, lai ieriebtu tiem un atbalstītu karu Ukrainā uzsākušo Krieviju. Neskatoties uz Baltā nama draudiem pārstāt pārdot militāro tehniku un sniegt atbalstu cīņā pret teroristiem, Saūda Arābijas un Apvienoto Arābu Emirātu (AAE) pārstāvji savu lēmumu turpināja aizstāvēt arī novembrī un, visticamāk, negrasās piekāpties, tādējādi noturot naftas cenu virs 90 dolāriem par barelu. Lai gan daudzviet pasaulē notiek steidzīga pāreja uz atjaunīgajiem enerģijas resursiem, nafta vēl aizvien un, kā norāda eksperti, vismaz tuvākajās desmitgadēs būs galvenais enerģijas avots un attiecīgi galvenais ekonomikas dzinulis. Aprēķini atšķiras, bet tiek lēsts, ka pasaulē ik dienu tiek patērēti no 88 līdz 100 miljoniem barelu naftas. Attiecīgi nafta vēl aizvien ir spēcīgs ekonomikas dzinulis, kas arī piešķir lielu varu tās ieguvējvalstīm. Lielākās naftas ieguvējvalstis ir ASV, Krievija,  Saūda Arābija , Kanāda un Irāka. No desmit valstīm, kas iegūst vislielākos apjomus, piecas ir OPEC dalībvalstis, kas sadarbojas ar Krieviju un citām valstīm organizācijā OPEC+. OPEC+ veido 40% no visa pasaules naftas tirgus.", "link": "https://www.delfi.lv/bizness/37293360/bankas_un_finanses/54903858/opec-valstis-rietumu-spiedienam-nepaklaujas-naftas-cena-nekritisies"},
{"title": "Izejot biržā, farmācijas uzņēmums 'J. Molner' piesaistījis teju 700 tūktošus", "category": "Finanses", "body": "Kopumā IPO piedalījās 838 investori, no kuriem, kā norāda uzņēmumā, aptuveni ceturtā daļa bija no Latvijas. \"No sirds pateicos visiem investoriem. Vēlos uzsvērt Latvijas un Igaunijas investoru aktīvo līdzdalību. \"J. Molner\" būs vienīgais biržā kotētais farmācijas uzņēmums Baltijā, kad uzņēmuma akcijas tiks iekļautas tirdzniecībā biržā First North, ko pārvalda  Nasdaq  Tallinn. Publiskās kompānijas statuss piešķirs \"J. Molner\" akcijām tirgus vērtību un pārredzamu veidu, kā motivēt un noturēt mūsu komandu,\" saka dibinātājs un valdes loceklis Džeisons Grenfels-Gārdners Viņš norāda, ka uzņēmums ir apmierināts ar rezultātu \"pašreizējos sarežģītajos kapitāla tirgus apstākļos\" turpinās īstenot savus plānus. Grenfels-Gārdners gan atzīst, ka no plānots bija piesaistīt miljonu eiro. \"No IPO ieņēmumiem mēs plānojam pieņemt darbā jaunus darbiniekus un palielināt uzņēmuma laboratorijas darbības iespējas Tehnopolē, Tallinā. Uzņēmums arī izmantos ienākumus, lai paātrinātu jaunu produktu ieviešanu tirgū, tostarp pirmo zāļu ar \"J. Molner\" marķējumu izlaišanu 2023. gadā,\" viņš ieskicēja nākotni. \"J. Molner\" nolēma ieguldītājiem sadalīt visas 86 001 parakstīto akciju. Visi parakstījušies ieguldītāji saņems piešķirtās akcijas atbilstoši parakstīto akciju skaitam. Uzņēmums, kas specializējas ģenērisko zāļu izstrādē ASV un Kanādas tirgiem, IPO ieņēmumus izmantos turpmākai uzņēmuma darbības attīstībai.", "link": "https://www.delfi.lv/bizness/37293360/bankas_un_finanses/54914616/izejot-birza-farmacijas-uznemums-j-molner-piesaistijis-teju-700-tuktosus"},
{"title": "Valstis, kas nenovērsīs kriptovalūtu izmantošanu noziedzībai, riskē ar 'pelēko sarakstu'", "category": "Finanses", "body": "Francijā bāzētā, starptautiskā finanšu uzraudzības organizācija FATF (The Financial Action Task Force) plāno \"pelēkaja sarakstā\" iekļaut valstis, kas nenovērš terorisma un noziedzības finansēšanu ar kriptovalūtam, vēsta \" Al Jazeera \". \"Al Jazeera\", atsaucoties uz avotiem, ziņo, ka valstis, kuras pilnībā neīsteno naudas atmazgāšanas novēršanas vadlīnijas attiecībā uz kriptovalūtām, varētu tikt iekļautas \"pelēkajā sarakstā\". FATF gatavojas veikt ikgadējas pārbaudes, lai nodrošinātu, ka valstis īsteno noteikumus par nelikumīgi iegūtu līdzekļu legalizēšanas un terorisma finansēšanas novēršanu attiecībā uz kriptovalūtu pakalpojumu sniedzējiem, kas darbojas to jurisdikcijā. Viens no avotiem norādījis, ka, lai gan noteikuma neievērošana automātiski neizraisīs iekļaušanu pelēkajā sarakstā, tas ietekmētu valsts kopējo reitingu un tuvinātu tās tuvāk iekļaušanas sarakstā slieksnim. Ikgadējo pārbaužu plāni kriptovalūtu nozarē ir izraisījuši bažas, ka valdības var ieviest vispārējus aizliegumus kriptovalūtu pakalpojumu sniedzējiem un izdarītu spiedienu uz banku sektoru, lai tas atsakās sadarboties ar digitālo monētu nozari. Kriptovalūtu nozares vadītāji gatavojas G20 līderu samitā Bali nākt klajā ar priekšlikumiem, kuru mērķis ir līdz minimumam samazināt iespējamās sekas. \"Pastāv reāls risks, ka tas novedīs pie kriptovalūtu biržu attiecību pārtraukšanu ar banku, kas ietekmēs gala lietotāju — tas ir nopietni,\" sarunā ar mediju sacīja \"Starptautiskās digitālo aktīvu apmaiņas asociācijas\" (IDAXA), kriptovalūtu pārstāvniecības organizācijas, līdzdibinātājs Rons Takers. Paziņojumā medijiem FATF pārstāvis sacīja, ka organizācija nekomentē spekulācijas plašsaziņas līdzekļos, taču tā nav mainījusi veidu, kā tā uzrauga virtuālos īpašumus. Lai gan FATF nav tieša veida kā īstenot savus ieteikumus, valstis, kas neievēro noteikumus, saskaras ar ievērojamu kaitējumu reputācijai, kas var traucēt investīciju plūsmas un piekļuvi globālajai finanšu sistēmai.", "link": "https://www.delfi.lv/bizness/37293360/bankas_un_finanses/54920312/valstis-kas-nenoversis-kriptovalutu-izmantosanu-noziedzibai-riske-ar-peleko-sarakstu"},
{"title": "200 eiro pie algas ziemas mēnešos: banku darbiniekiem sedz dzīves dārdzības pieaugumu", "category": "Finanses", "body": "Finanšu sektora uzņēmumi, īpaši bankas, vienmēr bijuši starp iekārotākajām darbavietām, daļēji augstāka atalgojuma dēļ salīdzinājumā ar citām nozarēm. Un arī šobrīd Latvijas kredītiestādes ir tie darba devēji, kas pašreizējā ekonomiskajā situācijā var atļauties saviem darbiniekiem izmaksāt dāsnas prēmijas, tādējādi atbalstot strādājošos dzīves dārdzības pieauguma laikā. Šobrīd, kad patēriņa cenu kāpums Latvijā pārsniedzis 20% un ziemas mēnešos sagaidāms būtisks pieaugums izdevumiem par siltumapgādi, daudzi darba devēji izvērtē iespējas palielināt savu darbinieku atalgojumu vai arī veikt vienreizējas piemaksas tieši apkures sezonas laikā, norāda interneta personāla atlases uzņēmumā SIA \"CV-Online Latvia\".  \" Delfi Bizness \" vērsās pie lielākajām Latvijas bankām, lai uzzinātu, vai un cik lielas piemaksas saņems to darbinieki.", "link": "https://www.delfi.lv/bizness/37293360/bankas_un_finanses/54911650/200-eiro-pie-algas-ziemas-menesos-banku-darbiniekiem-sedz-dzives-dardzibas-pieaugumu"},
{"title": "Anglijas Banka īsteno 33 gados straujāko procentu likmes paaugstinājumu", "category": "Finanses", "body": "Lielbritānijas  centrālā banka - Anglijas Banka - ceturtdien īstenoja lielāko bāzes procentu likmes paaugstinājumu kopš 1989. gada, tādējādi cenšoties apkarot augsto inflāciju. Centrālā banka bāzes procentu likmi palielināja par 0,75 procentpunktiem - līdz 3%, kas ir augstākais līmenis kopš 2008. gada novembra. Pērn decembrī Anglijas Banka bāzes procentu likmi palielināja pirmo reizi vairāk nekā trīs gados, kad tā no 0,1% pieauga līdz 0,25%. Kopš tā laika bāzes procentu likme Lielbritānijā palielināta jau astoņas reizes. Gada inflācija Lielbritānijā septembrī sasniedza 10,1%, kas ir augstākais līmenis kopš 1997. gada janvāra. Anglijas Banka prognozē, ka gada pēdējos mēnešos inflācija Lielbritānijā veidos aptuveni 11%, bet līdz nākamā gada beigām tā saruks līdz aptuveni 5%. Tāpat centrālā banka prognozē, ka Lielbritānijas ekonomika trešajā ceturksnī sarukusi par 0,5%, bet ceturtajā ceturksnī tā samazināsies par 0,3%. Recesijā valsts ekonomika varētu saglabāties visu 2023. gadu un 2024. gada pirmajā pusgadā.", "link": "https://www.delfi.lv/bizness/37293360/bankas_un_finanses/54907982/anglijas-banka-isteno-33-gados-straujako-procentu-likmes-paaugstinajumu"},
{"title": "Премьер: Эстония повышает налоги, но нам бы этого не хотелось", "category": "Finanses", "body": "\"Над серьезными налоговыми изменениями мы начнем работать в следующем году. Это может стать одной из наших следующих неотложных задач. Возможно, все уже забыли, но правительство работает меньше двух месяцев — даже не полтора. Это дискуссия для следующего года, потому что до сих пор мы достаточно быстро продвигаемся с теми вещами, которые были обещаны\", — сказала премьер-министр  Эвика Силиня  в программе  Spried ar Delfi . .", "link": "https://www.delfi.lv/bizness/37293360/bankas_un_finanses/54909822/digitalos-maksajumus-atstat-privato-dalibnieku-rokas-riskanti-jaiesaistas-centralajam-bankam"},
{"title": "ASV ieroču ražotāji bauda kara peļņu un akcionāru uzticību", "category": "Finanses", "body": "Krievijas uzsāktais karš Ukrainā Rietumu pasaulē ir veicinājis jaunu bruņošanās un militārās kapacitātes kāpumu. Tas atspoguļojas arī tādu uzņēmumu kā \"Lockheed Martin\" akciju cenā, kas oktobrī sasniedza vēsturiski augstāko punktu. Tomēr, kā min daži eksperti, ieskatoties dziļāk finanšu rādītājos un nākotnes prognozēs, atklājas, ka, iespējams, nākamā gada izaugsme nebūs nemaz tik pārliecinoša, kā šobrīd cer akcionāri. Nav pārsteiguma, ka vairākas  NATO  un arī ārpus alianses esošās valstis ir spērušas soļus, lai palielinātu savas militārās spējas. Tas prasīs naudu un potenciāli sola ienesīgus līgumus pasaules lielākajiem un modernākajiem aizsardzības sistēmu ražotājiem. Tas šajā rudenī arī atspoguļojies lielāko  ASV  aizsardzības uzņēmumu akciju cenās. Tomēr, kā liecina uzņēmumu publicētie finanšu dati un skaidrojumi investoriem, arī viņi nav imūni pret piegādes ķēžu un ekonomikas problēmām.", "link": "https://www.delfi.lv/bizness/37293360/bankas_un_finanses/54902598/asv-ierocu-razotaji-bauda-kara-pelnu-un-akcionaru-uzticibu"},
{"title": "200 miljoni eiro šobrīd, bet cik vēlāk? Latvijas valsts parāda maksājumi draud būtiski pieaugt", "category": "Finanses", "body": "Krievijas robežas tuvums, Eiropas Centrālās bankas (ECB) lēmumi par likmju paaugstināšanu un citi faktori pēdējā laikā būtiski sadārdzinājuši Latvijas parāda izmaksas. Šobrīd procentu maksājumos par aizņemto naudu valsts gadā tērē ap 200 miljoniem eiro. Kaut arī Latvijas valsts parāds, salīdzinot ar citām valstīm, nav pārmērīgi liels, tuvākajos četros gados jāpārfinansē aizdevumi vidēji 1,7 miljardu eiro apmērā gadā. Tas esošajā situācijā visdrīzāk radīs papildu izdevumus un palielinās slogu valsts budžetam. Cik liels šobrīd ir valsts parāda apmērs uz vienu Latvijas iedzīvotāju, cik daudz mums būs jāatdod tuvākajos gados un cik plānojam aizņemties, kāpēc investori finansējumu Latvijai vērtē kā tikpat riskantu kā Itālijai un ko varam sagaidīt turpmāk, skaidro portāls \"Delfi Bizness\".", "link": "https://www.delfi.lv/bizness/37293360/bankas_un_finanses/54919820/200-miljoni-eiro-sobrid-bet-cik-velak-latvijas-valsts-parada-maksajumi-draud-butiski-pieaugt"},
{"title": "'Nākotnes kapitāls': Kā ar vidējiem ienākumiem līdz vecumdienām sakrāt miljonu", "category": "Finanses", "body": "Arvien biežāk finanšu eksperti min, ka nedz Latvijas, nedz pasaules iedzīvotāji, ja grib vecumdienas, kas nav būtiski sliktākas par darba laika dzīvi, nevar pilnībā paļauties uz valsts garantēto pensiju. To saka arī “Nākotnes kapitāla” viesis Atis Krūmiņš. “Mēs izveidojām scenārijus – Ieva, 25 gadi, Katrīna, 21 gads, un Rihards, 41 gads. Paskatījāmies, kas viņiem izdotos, ja viņi ar disciplīnu pieietu šīm lietām,” saka Krūmiņš, skaidrojot, ka, veidojot profilus, tika pieņemts, ka algas pieaugs, ka pensijas iemaksas būs 2. līmenī un iemaksas nemainīsies. Veidojot aprēķinus, ņemtas vērā arī Igaunijas un Latvijas nodokļu priekšrocības. Aprēķini saka, ka 25 gadus vecā Ieva, kas saņemtu pirms nodokļu nomaksas 1300 eiro, kopā 2. un 3. pensiju līmenī veicot iemaksas 10% apmērā no ikmēneša algas, varētu būt sakrājusi miljonu līdz pensijai. Eksperts gan piebilst, ka tas miljons nebūs tikpat vērtīgs, kā šobrīd tas būtu, jo tiek pieņemts, ka inflācija vidēji katru gadu pieaugs par 2%. Proti, tas būtu 440 tūkstoši. Runājot par globālo tirgu ietekmi, viņš saka, ka, aprēķinus veicot šogad, gala rezultāts būtu par apmēram procentu zemāks, bet tomēr ilgtermiņā, veicot regulāras iemaksas, tas izlīdzinās. Krūmiņš veido arī savus privātos uzkrājumus. To viņš dara divos veidos – viens ir pasīvāks un drošāks, bet otra daļa ir, “kur ir interesantāk pasekot līdzi”. Viņam ir arī 3. pensiju līmenis. “Apmēram 70% ir garlaicīgākajā, jo tā ir ilgtermiņa nauda,” saka Krūmiņš, sakot, ka atlikusī nauda, ko investē, tiek ieguldīta interesantākos rīkos.", "link": "https://www.delfi.lv/bizness/37293360/bankas_un_finanses/54916530/nakotnes-kapitals-ka-ar-videjiem-ienakumiem-lidz-vecumdienam-sakrat-miljonu"},
{"title": "VID individuāli uzrunās iedzīvotājus, par kuriem nav maksāti nodokļi", "category": "Finanses", "body": "Valsts ieņēmumu dienests  ( VID ) sācis pilotprojektu, individuāli uzrunājot iedzīvotājus, par kuriem ilgstoši nav maksāti nodokļi, \"Delfi Bizness\" informēja dienestā. Projekta mērķis ir palīdzēt iedzīvotājiem izprast šādas situācijas iemeslus un rast piemērotāko risinājumu veiksmīgākai savas sociālās aizsardzības veidošanai. Pilotprojekta ietvaros iedzīvotāji vecumā no 30 līdz 35 gadiem, par kuriem šī gada pirmajā pusgadā nav maksāts iedzīvotāju ienākuma nodoklis un nav veiktas sociālās apdrošināšanas iemaksas, VID Elektroniskās deklarēšanas sistēmā (EDS) saņems informatīvu vēstuli. Vēstulē ir skaidrots, ka cilvēkiem, kam šajā laikā nebija ienākumu, arī nodokļi nebija jāmaksā. Savukārt iedzīvotājus, kuriem ienākumi ir bijuši, VID aicina izprast, kāpēc nodokļi par viņiem nav maksāti un kā rīkoties, lai tos turpmāk nomaksātu, tādējādi parūpējoties par savu sociālo aizsardzību. Informāciju par to, kādas sociālās apdrošināšanas iemaksas par cilvēku ir veiktas, ikviens var apskatīt portālā \"Latvija.lv\" – Valsts sociālās apdrošināšanas aģentūras e-pakalpojumā \"Informācija par sociālās apdrošināšanas iemaksām un apdrošināšanas periodiem\". Ja cilvēks ir strādājis pie darba devēja, kas par savu darbinieku nav nomaksājis nodokļus, VID aicina ziņot, zvanot uz dienesta uzticības tālruni 80009070 vai rakstot uz e-pasta adresi parkapumi@vid.gov.lv, un sniegt pēc iespējas precīzu informāciju. Iedzīvotāji, kas strādā bez darba līguma, aicināti ziņot Valsts darba inspekcijai. Dienestā uzsver, ka tāpat ir būtiski izprast biežākās situācijas, kad nodokļi par sevi jāmaksā cilvēkam pašam. Piemēram, ja ienākumi gūti, tirgojot preces vai pakalpojumus, jāreģistrē saimnieciskā darbība. Darbiniekiem, kas strādā Latvijā, bet dara to attālināti pie ārvalstu darba devēja, jāreģistrējas EDS un jānomaksā nodokļi. Savukārt Latvijas rezidentiem, kas ienākumus gūst ārpus Eiropas Savienības, nodokļi jāmaksā attiecīgajā valstī, bet Latvijā jāiesniedz gada ienākumu deklarācija un jānomaksā nodokļu starpība, ja tāda veidojas. Iedzīvotājiem, kas ienākumus gūst no nekustamā īpašumā izīrēšanas, VID atgādina par iespēju to darīt vienkāršotā kārtība un ar samazinātu nodokļa likmi, vienlaikus skaidrojot, ka šādi netiek veikti sociālās apdrošināšanas maksājumi.", "link": "https://www.delfi.lv/bizness/37293360/bankas_un_finanses/54923646/vid-individuali-uzrunas-iedzivotajus-par-kuriem-nav-maksati-nodokli"},
{"title": "Kriptovalūtu pasaulē kārtējā viļņošanas: 'Binance' pārpirks 'FTX'", "category": "Finanses", "body": "Par \"FTX\", kas līdz ar \"Binance\" ir viena no lielākajām kriptovalūtu tirdzniecības platformām, pēdējās dienās sāka izskanēt baumas, ka uzņēmums pieredz likviditātes krīzi un ir uz bankrota robežas, ziņo \"CNBC\". Bažas radās, ka analītiķi publicēja aizdomas, ka \"FTX\" nespēj nosegt finanšu saistības. Tas netieši tika apstiprināts otrdien, kad abu kompāniju līderi mikroblogošanas vietnē \"Twitter\" paziņoja, ka visi \"FTX\" uzņēmumi ārpus ASV pievienosies \"Binance\". Dienu pirms darījuma pieņemšanas no \"Binance\" Benkmans-Frīds tviterī ziņoja, ka FTX aktīvi ir \"labi\". Jau dienu vēlāk abi kriptomiljonāri paziņoja par darījumu. Tomēr šobrīd, kā vēsta ASV mediji, šobrīd ir izteikti tikai juridiski nesaistoši lēmumi. Attiecīgi nav noslēgti konkrēti līgumi, kas noteiktu pienākumus abām pusēm. Divu lielāko nozares spēlētāju apvienošanās, iespējams, būtu aizliegta, vai vismaz strikti izskatīta, lai neradītu problēmas kopējā tirgū, finanšu uzraugu kontrolētajā Volstrītā, taču, kā norāda \"Bloomberg\" tas nav nekas jauns kripto finanšu jomā, kas joprojām ir gandrīz neregulēta. \"Man žēl, ka man neveicās labāk, un es darīšu visu iespējamo, lai aizsargātu klientu aktīvus un jūsu ieguldījumus,\" vēstulē investoriem rakstīja Benkmans-Frīds. “Es vēlos, lai man būtu sīkāka informācija par jums šobrīd; Es vēl ne,\" teikts vēstulē. Mediji ziņo, ka šobrīd nav publicēta informācija par biznesu apvienošanas plāniem un pagaidām nav skaidrs, kā tas notiks un kāda ietekme tam būs uz \"FTX\" un \"Binance\" darbu. \"FTX\" problēmas negatīvi ietekmēja tirgu un nozares \"zelta standarta\" monēta \" Bitcoin \" sasniedza vērtības zemāko punktu šogad, noslīdot teju līdz pat 17 tūkstošiem par monētu.", "link": "https://www.delfi.lv/bizness/37293360/bankas_un_finanses/54924518/kriptovalutu-pasaule-karteja-vilnosanas-binance-parpirks-ftx"},
{"title": "'SEB banka' piešķir 3 miljonus eiro aizdevumu 'Liepājas RAS'", "category": "Finanses", "body": "\" SEB  banka\" piešķīrusi aizdevumu 3 miljonu eiro apmērā SIA \" Liepājas  RAS\" bioloģiski noārdāmu atkritumu pārstrādes sistēmas izveidei poligonā \"Ķīvītes\"  Grobiņas  pagastā, \"Delfi Bizness\" informēja bankā. Finansējums paredzēts specializētā aprīkojuma un tehnikas iegādei. \"Apstrādājot sadzīves atkritumus pēc jaunā tehnoloģiskā risinājuma, poligonā ik gadu tiks apglabāti aptuveni par 9,5% mazāk sadzīves atkritumu,\" norāda SIA \"Liepājas RAS\" valdes loceklis Normunds Niedols. \"Turklāt, bioloģisko atkritumu dalīta vākšana un pārstrāde ir Latvijas turpmāko gadu viens no lielākajiem izaicinājumiem, jo normatīvo aktu prasības paredz no 2024. gada ieviest šķirošanas sistēmu pārtikas un dārzu atkritumiem, kas attiecīgi arī būs jāpārstrādā,\" viņš piebilst. Visi projektā plānotie būvdarbi, kas ietver gan tehnoloģiskās ēkas būvdarbus, gan biomasas tuneļu ēku būvdarbus, gan nojumes, gan ceļu, laukumu un inženierkomunikāciju izbūves darbus, turpināsies līdz 2023. gada nogalei. Kā skaidro bankā, izvēlētā tehnoloģija ļaus pārstrādāt bioloģiski noārdāmus atkritumus komposta materiālā, kas izmantojams apzaļumošanai, inženiertehniskām vajadzībām, tilpņu aizbēršanai un ainavu veidošanai, tādējādi samazinot poligonā apglabājamo atkritumu apjomu un tautsaimniecībā izmantoto minerālresursu patēriņu. Pārstrādes procesā tiks iegūta arī biogāze, ko izmantos atjaunojamās enerģijas ražošanā. \"SEB bankas\" valdes loceklis Arnis Škapars uzsver, ka banka ir finanšu partneris dažādu biznesa virzienu un nozaru uzņēmumiem visā Latvijā, turpinot palielināt biznesa kreditēšanas apjomu. \"Šā gada deviņos mēnešos mazajiem un vidējiem uzņēmumiem esam izsnieguši aizdevumus kopumā 186 miljonu eiro apmērā, kas ir par 22% vairāk kā pērn šajā pašā laika periodā. Īpaši nozīmīga ir ilgtspējīgu iniciatīvu un biznesa ideju realizēšana, kas veicina aprites ekonomikas attīstību. Novērojams arī, ka uzņēmumi arvien vairāk domā par energoefektīvākiem, zaļākiem un klimatam neitrālākiem risinājumiem, un bioloģiski noārdāmo atkritumu pārstrādes sistēmas izveide Liepājas reģionā ir solis šajā virzienā,\" stāsta Škapars. \"Liepājas RAS\" īsteno Kohēzijas fonda līdzfinansētu projektu \"Divu fāžu sausās anaerobas fermentācijas sistēmas izveide poligonā \"Ķīvītes\" organisko atkritumu pārstrādei\", kas izmanto anaerobo pārstrādes metodi\" ietvaros, ar KF finansējumu seši miljoni eiro. \"Liepājas RAS\" ir reģionālais atkritumu apsaimniekotājs, kas veic sadzīves atkritumu pieņemšanas un apsaimniekošanas pakalpojumus atkritumu poligonā \"Ķīvītes\" Grobiņas pagastā. \"Lursoft\" informācija liecina, ka uzņēmums pieder Liepājas valstspilsētas pašvaldība (65,85%), SIA \"RAS 30\" (30,86%), kura pieder  Dienvidkurzemes  novada pašvaldībai, kā arī pati Dienvidkurzemes novada pašvaldība (3,29%).", "link": "https://www.delfi.lv/bizness/37293360/bankas_un_finanses/54924854/seb-banka-pieskir-3-miljonus-eiro-aizdevumu-liepajas-ras"},
{"title": "EK piedāvā nozīmīgas pārmaiņas fiskālās politikas veidošanā", "category": "Finanses", "body": "Trešdien, 9. novembrī,  Eiropas Komisija  (EK) publicēja  Eiropas Savienības  (ES) ekonomiskās pārvaldības ietvara reformas virzienus jeb to, kā reformēt Stabilitātes un Izaugsmes paktu, kas ir ES valstu fiskālās disciplīnas \"mugurkauls\", \"Delfi Bizness\" informēja Finanšu ministrijā (FM). Līdz ar reformu ir gaidāmas būtiskas izmaiņas, kas ietekmēs arī to, kā Latvijā turpmāk izstrādās vidēja termiņa budžeta ietvaru un valsts budžetu. FM skaidro, ka svarīgākās EK piedāvātās izmaiņas paredz, ka turpmāk galvenais fiskālās disciplīnas rādītājs būs nevis budžeta deficīts un tam atbilstošā fiskālā telpa, bet gan maksimālais pieļaujamais izdevumu līmenis. Paredzēts, ka reizi četros gados tiks izstrādāts vidēja termiņa fiskāli strukturālais plāns, kurā katram turpmākajam gadam četru gadu periodā tiks noteikts maksimālais pieļaujamais izdevumu līmenis. Tas aizvietos pašreizējo ikgadējo Stabilitātes programmu un ikgadējo vidēja termiņa budžeta ietvaru. Maksimālo pieļaujamo izdevumu līmeni varēs palielināt, ja tiks pieņemts lēmums palielināt nodokļus. Tāpat šis līmenis būs jāsamazina, ja tiks pieņemts lēmums nodokļus samazināt. Turpmāk lielāks uzsvars tiks likts uz atbilstību vidējā termiņā nevis uz to, lai atbilstība fiskālajiem noteikumiem tiktu ievērota katru gadu atsevišķi. Tas nozīmē, ka, ieviešot fiskāli strukturālo plānu, labāka izpilde (zemāki izdevumi) vienā gadā dos iespēju pārsniegt izdevumus nākamajā gadā. Ministrijā atzīmē, ka par EK priekšlikumiem vēl gaidāmas plašas diskusijas starp ES dalībvalstīm. Arī Latvijai tie detalizēti jāizvērtē un jāizstrādā sava pozīcija, bet jau pašlaik FM saskata virkni būtisku izmaiņu budžeta izstrādes procesā. Piemēram, kā skaidro ministrijā, četru gadu fiskāli strukturālā plāna izstrāde būs galvenais nodokļu un izdevumu politikas dokuments, kas uz turpmākajiem gadiem nofiksēs galvenos ieņēmumu un izdevumu rādītājus. Nākotnē to būtu iespējams sasaistīt ar vēlēšanu ciklu, dodot iespēju jaunajai koalīcijai vienoties par fiskālo ietvaru un tam atbilstošajiem darbiem visam četru gadu periodam, informē FM. Savukārt maksimāli pieļaujamo izdevumu līmeni vispārējās valdības sektorā būtu iespējams sadalīt pa vispārējās valdības apakšsektoriem un pa nozarēm. Tas, savukārt, dotu iespēju nozaru ministriem rēķināties ar viņiem pieejamo izdevumu pieaugumu četru gadu periodā un labāk plānot nozares politiku, kā arī īstenot vidēja termiņa attīstības plānus.", "link": "https://www.delfi.lv/bizness/37293360/bankas_un_finanses/54926038/ek-piedava-nozimigas-parmainas-fiskalas-politikas-veidosana"},
{"title": "Baltijas biržās trešdien lielākais apgrozījums bija ar 'Šiauliu bankas' akcijām", "category": "Finanses", "body": "Baltijas  biržās trešdien lielākais apgrozījums bija ar Lietuvas bankas \"Šiauliu bankas\" akcijām, liecina tirdzniecības dati. Ar \"Šiauliu bankas\" akcijām veikti 623 darījumi par 274 990 eiro. Vērtspapīru kontus mainīja 472 053 akcijas, kuru cena trešdien samazinājās par 1,69% - no 0,59 eiro līdz 0,58 eiro par akciju. Otrajā vietā pēc apgrozījuma bija tirdzniecība ar Lietuvas enerģētikas uzņēmuma \"Ignitis grupe\" akcijām, ar kurām veikti 248 darījumi par 170 333 eiro. Vērtspapīru kontus mainīja 9253 akcijas, kuru cena trešdien samazinājās par 0,76% - no 18,5 eiro līdz 18,36 eiro par akciju. Savukārt trešajā vietā bija tirdzniecība ar Igaunijas enerģētikas uzņēmuma \" Enefit  Green\" akcijām, ar kurām veikti 347 darījumi par 159 870 eiro. Vērtspapīru kontus mainīja 38 390 akcijas, kuru cena trešdien palielinājās par 0,14% - no 4,16 eiro līdz 4,166 eiro par akciju. No Latvijas uzņēmumiem lielākais apgrozījums - 39 046 eiro - trešdien bija ar nebanku kreditētāja \"DelfinGroup\" akcijām. Vērtspapīru kontus 166 darījumos mainīja 26 796 akcijas, kuru cena trešdien palielinājās par 0,55% - no 1,454 eiro līdz 1,462 eiro par akciju. Kopumā Baltijas regulētajā tirgū trešdien veikti 3580 darījumi par 1 182 829 eiro. Baltijas Alternatīvajā tirgū \"First North\" trešdien veikti 222 darījumi par 22 470 eiro.", "link": "https://www.delfi.lv/bizness/37293360/bankas_un_finanses/54926428/baltijas-birzas-tresdien-lielakais-apgrozijums-bija-ar-siauliu-bankas-akcijam"},
{"title": "Banka: Latvijā un Lietuvā iegulda pensiju fondos, Igaunijā akcijās un investīciju fondos", "category": "Finanses", "body": "Visās Baltijas valstīs dažādos finanšu instrumentos iegulda gandrīz divas piektdaļas sabiedrības, liecina \" SEB  bankas\" veiktā Baltijas iedzīvotāju aptauja. Latvijā ar investēšanu nodarbojas 38% iedzīvotāju, bet Lietuvā un Igaunijā nedaudz vairāk – 39% aptaujāto. Tomēr kopumā, vērtējot nākotnes redzējumu attiecībā uz naudas līdzekļu ieguldīšanu, par drosmīgākiem atzīstami Latvijas un Igaunijas iedzīvotāji, stāsta bankā. Aptaujājot vairāk nekā trīs tūkstošus cilvēku Baltijā, banka secina, ka tuvāko sešu mēnešu laikā uzsākt ieguldīt naudas līdzekļus dažādos finanšu instrumentos apsver 14% Latvijas un 12% Igaunijas iedzīvotāju, kuri šobrīd ar investēšanu nenodarbojas. Tikmēr Lietuvā par naudas ieguldīšanu tuvākā pusgada laikā ir gatavi domāt vien 6% iedzīvotāju. Jau esošie investori ir drosmīgāki Igaunijā, kur 8% plāno palielināt investīciju apjomu. Daudz neatpaliek arī Latvijas iedzīvotāji, no kuriem 6% plāno palielināt naudas ieguldījumus dažādos finanšu instrumentos. Piesardzība ir izteiktāka Lietuvā, kur palielināt investīciju apjomu apsver vien 5% aptaujāto, savukārt 12% tuvāko sešu mēnešu laikā ir gatavi to samazināt. Latvijā un Igaunijā samazināt ieguldījumu apjomus apsver nedaudz mazāk – 11% pašreizējo investoru. Vērtējot populārākos finanšu instrumentus, kuros iedzīvotāji izvēlas ieguldīt savus naudas līdzekļus, secināms, ka Latvijā dominē 3. pensiju līmenis (60%), dzīvībās apdrošināšana ar uzkrājumu (36%) un ieguldījumi dažādu uzņēmumu akcijās (20%). Ļoti līdzīgas prioritātes ir arī Lietuvas iedzīvotājiem, kuri izvēlas investēt dzīvībās apdrošināšanā ar uzkrājumu (43%), 3. pensiju līmenī (41%) un akcijās (28%). Igaunijā, lai gan topa augšgalā arī ir 3. pensiju līmenis (56%), tomēr biežāk nekā Latvijā un Lietuvā tiek dota priekšroka ieguldījumiem arī akcijās (52%) un investīciju fondos (23%). “Vērtējot aptaujas datus, secinām, ka Latvijā un Lietuvā iedzīvotāji izvēlas stabilākus un mazāk riskantus finanšu instrumentus, kamēr Igaunijas iedzīvotāji ir gatavi lielākam riskam, bet vienlaikus arī – potenciāli lielākai peļņai. Jāpiebilst gan, ka neviens no risinājumiem nav pareizāks vai mazāk pareizs, bet gan tiek izvēlēts atbilstoši katra paša ieguldīšanas mērķiem un riska tolerancei,” skaidro SEB bankas Privātpersonu segmenta vadītāja Elīna Kalniņa. Secināms, ka vislabāk pēdējo sešu mēnešu laikā palielināt uzkrājumu ir izdevies tieši latviešiem – uzkrājums palielinājies 13% Latvijas iedzīvotāju. Daudz neatpaliek arī Igaunijā, kur uzkrāt vairāk izdevies 11% aptaujāto. Lietuvā, salīdzinoši ar pārējām Baltijas valstīm, uzkrājumu tendences ir mazāk pozitīvas – tas pieaudzis mazāk nekā desmitajai daļai jeb 9% iedzīvotāju. Elīna Kalniņa gan piebilst, ka, neskatoties uz pozitīvo pieauguma tendenci, Igaunijā ir arī lielākais skaits to, kuriem nācies sākt tērēt savus uzkrājumus – tā atzīst vairāk nekā puse jeb 53% Igaunijas iedzīvotāju. Tikmēr Latvijā uzkrājums ir samazinājies 32% iedzīvotāju, bet Lietuvā – 28% aptaujāto.", "link": "https://www.delfi.lv/bizness/37293360/bankas_un_finanses/54928584/banka-latvija-un-lietuva-iegulda-pensiju-fondos-igaunija-akcijas-un-investiciju-fondos"},
{"title": "Zvīņas makā un čeku dedzināšana – 68% iedzīvotāju naudu cer pievilināt ar māņticīgām metodēm", "category": "Finanses", "body": "Lielākā daļa jeb 68% Latvijas iedzīvotāju praktizē vismaz vienu māņticīgu naudas pievilināšanas metodi, liecina \" Swedbank \" Finanšu institūta rīkotā aptauja Tajā noskaidrots, ka vispopulārākās metodes ir monētas ielikšana jaunā makā – gan sev pērkot, gan otram dāvinot (24%), un \"veiksmīgās\" monētas vai banknotes nēsāšana līdzi ikdienā, ko piekopj piektdaļa aptaujāto. Savukārt 19% respondentu mājās nesvilpo, jo tad var nebūt naudas, un tikpat daudzi tur makā zvīņas. Vēl 17% mājās audzē naudas koku. 16% aptaujāto pērk gana lielu maku, kurā ielikt banknotes, lai tās nebūtu jāloka uz pusēm. Tikpat daudzi atturas likt somu uz grīdas un, iepērkoties veikalā vai tirgū, neliek naudu pārdevējam rokā, bet gan uz galda. Starp Latvijas iedzīvotāju iecienītajām māņticīgajām metodēm ir arī sarkana naudas maka iegāde, lai nauda vairotos, čeku krāšana un dedzināšana, lai nauda atgrieztos, izvairīšanās no tādām frāzēm kā \"nav naudas\", jo tad tās patiešām nebūs, regulāra iepirkšanās, jo \"naudai patīk, ka to skaita\" u. c. Sievietes biežāk iegādājas maku sarkanā krāsā (tā rīkojas 19% sieviešu un 2% vīriešu) un arī pērk gana lielu maku, lai izrādītu cieņu naudai un banknotes nenāktos locīt uz pusēm (21% sieviešu un 11% vīriešu. Toties vīrieši daudz biežāk (41% vīriešu un 24% sieviešu) norāda, ka nav māņticīgi un neko no visa minētā nepiekopj. Salīdzinot Latvijas iedzīvotāju paradumus dažādās vecuma grupās, aptaujas dati rāda, ka gados jaunāki respondenti retāk aizraujas ar māņticību – vecuma grupā līdz 39 gadiem pat 38% aptaujāto norāda, ka nav māņticīgi un ar naudas maģiju nenodarbojas. Savukārt visaktīvākie naudas pievilinātāji ir vecuma grupā no 50 līdz 59 gadiem: vispopulārākā metode ir zvīņu nēsāšana makā, gana lielas naudas maka iegāde un naudas koka lološana. Respondenti ar personīgajiem ienākumiem, kas pārsniedz 1500 eiro pēc nodokļu nomaksas, biežāk (43%) atbildējuši, ka nav māņticīgi. Aptauju \"Nauda un māņticība\" Swedbank Finanšu institūts veicis sadarbībā ar \"Omnicom Media Group\" 2022. gada novembrī, aptaujājot 1002 Latvijas iedzīvotājus 18–74 gadu vecumā.", "link": "https://www.delfi.lv/bizness/37293360/bankas_un_finanses/54924574/zvinas-maka-un-ceku-dedzinasana-68-iedzivotaju-naudu-cer-pievilinat-ar-manticigam-metodem"},
{"title": "Finanšu treneris: Nedrīkst aizmirst par drošības spilvenu", "category": "Finanses", "body": "Vestmanis skaidro, ka līdzīgi kā automašīnās tiek iebūvēti gaisa spilveni, tāpat katram būtu jādomā par finansiālo drošības spilvenu dzīvē. \"Drošības spilvens ir rīks, kas var paglābt ne tikai no neparedzētām situācijām un problēmām, bet arī var palīdzēt neiekļūt nepatīkamās kredītsaistībās no kurām pēc tam vēl ilgi var būt grūti tikt ārā,\" saka eksperts. Par finanšu drošības spilveniem Latvijā tiek runāts regulāri. Daudziem iedzīvotājiem tādu nav, vai arī uzkrājumi ir salīdzinoši mazi un ārkārtas gadījumā nosegtu tikai viena mēneša izdevumus. Lai gan pandēmijas laikā atlikumi banku kontos, kā liecina dati, daļai sabiedrības pieauga, kopumā situācija nav tik spoža. \"Vislielākā drošības spilvena priekšrocība ir, ka tas Tev dod brīvību nedzīvot bailēs un stresā,\" saka eksperts, skaidrojot, ka, ja ir iekrājumi, tad ir brīvība brīžos, kad gadās neparedzēti apstākļi. Viņš pasvītro, ka, ja nav tāda spilvena, cilvēkam ir jāņem patēriņa kredīts, kas tad savukārt var ietekmēt finansiālo drošību nākotnē. \"Daudzi cilvēki netic krāšanai, viņi notriec visu, kas viņiem ir, dzīvot šodienai, nedomā par rītdienu,\" min finanšu treneris. Vestmanis jaunākajā video stāstīs par to, kas ir drošības spilvens un kāpēc tādu vajag? Kas ir tipiskākās kļūdas, kuras tiek pieļautas, veidojot drošības spilvenu? Un cik lielu drošības spilvenu vajadzētu vai nevajadzētu veidot? Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko YouTube kanālam  \"Finansiālā neatkarība\" , kurā pieejama noderīga informācija par dažādiem finanšu, pensiju, biznesa un pašizaugsmes jautājumiem. Ja tevi interesē attīstīt ieguldīšanas prasmes, dodies  šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/54927656/finansu-treneris-nedrikst-aizmirst-par-drosibas-spilvenu"},
{"title": "'Nākotnes kapitāls': Portfeļa izmaiņas uz 2022. gada četrdesmit ceturto nedēļu", "category": "Finanses", "body": "2021. gadā Konstantīns Kuzikovs sāka investēt 50 eiro nedēļā akciju tirgū. Mērķis ir desmit gadu laikā sasniegt kapitāla vērtību 36 000 eiro. Sākot no janvāra, arī Raivis Vilūns ir sācis investēt, bet viņš izmanto daudz ienesīgākus un riskantākus finanšu instrumentus. Kā veicas gan Konstantīna, gan Raivja portfelim, jūs varat uzzināt šajā rakstā, bet par abu investoru plāniem un stratēģijām var uzzināt raidījumā \" Nākotnes kapitāls \". Novembra pirmās nedēļas sākums bija diezgan pozitīvs, bet beigās “S&P 500” atkal atgriezās pie lejupslīdošas trajektorijas. Investori gaidīja no FRS vadītāja apstiprinājumu tam ka likmes nākotnē tiks celtas ne tik agresīvi kā līdz šīm. Diemžēl šāds signāls no FRS neatnāca. Tāpēc jau nedēļas beigās optimismu nomainīja pesimisms. “S&P 500” indekss nokrita par 1113. punktiem jeb 2.87%. Kopumā arī no Baltijas akciju tirgiem nekādas īpaši pozitīvas vēsmas nav gaidāmas ilgtermiņā, jo kamēr vien ārzemju tirgi nesāks atgūties, Baltijā arī situācija būtiski nemainīsies. Tomēr šī nedēļa bija pozitīva. Rīgas biržas indekss \"OMX Riga\" šonedēļ palielinājās par 3,47%. \"OMX Vilnius\" šonedēļ palielinājās par 0,34%, savukārt Tallinas biržas indekss \"OMX Tallinn\" šonedēļ palielinājās par 3,93%. Kopējais Baltijas biržu indekss \"OMX Baltic Benchmark GI\" šonedēļ palielinājās par 3.96%, vēsta aģentūra LETA. Tomēr ir jāpieņem, ka tas ir īstermiņa kāpums un visticamāk jau šīs nedēļas laikā tirgi atgriezīsies pie lēnas lejupslīdes vai mīņāšanās uz vietas. Kriptovalūtas jau kārtējo reizi apliecina, ka šobrīd ir teju pilnībā piesaistītas globālajiem tirgiem, precīzāk - patērētāju noskaņojumam par tirgu. Attiecīgi šonedēļ nozares “zelta standarts”, populārākā kriptovalūta “ Bitcoin ” atkal pākāpās pāri 21 tūkstoša robežai un nedēļas nogalē arī tur palika. Tirgū arī parādījusies nedaudz lielākas svārstības, kas bija raksturīgas pirms iestājās kriptovalūtu ziema. Kopīga situācija ar Kuzikova akcijām ir šāda: Nedēļas laikā visas akcijas parādīja vērtības kritumu, rekordisti bija “The  New York Times ” (NYT) ar +0,91% un “JPMORGAN CHASE & CO” (JPM) ar +0,25%. Interesanti ka tieši šis divas akcijas ilgu laiku bija starp vissliktākajām mana portfelī. Vislielāko vērtības kritumu parādīja tehnoloģiju giganti: “ALPHABET INC” (GOOGL) ar -0,41% un “APPLE INC” (AAPL) ar -0,55%. Domāju, ka nākotnē tieši šis segments vēl bieži būs starp “krītošajām” akcijām. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: tieši Baltijas portfeļa daļu,” saka Vilūns.", "link": "https://www.delfi.lv/bizness/37293360/bankas_un_finanses/54914270/nakotnes-kapitals-portfela-izmainas-uz-2022-gada-cetrdesmit-ceturto-nedelu"},
{"title": "Izveidots riska kapitāla fonds Baltijas valstu jaunuzņēmumu darbības uzsākšanas atbalstam", "category": "Finanses", "body": "Šo fondu izveidojuši vairāki investori: Jone Vaitulevičute, Andra Bagdonaite, Dmitrijs Sosunovs un Marijuss Andrijausks. Fondā ietilpst Lietuvas valsts finansētā fonda \"Invega\" un \"Firstpick\" dibinātāju, kā arī vairāku reģiona komerceņģeļu, dibinātāju un tehnoloģiju jaunuzņēmumu kopienas dalībnieku ieguldījumi. \"Firstpick\" rīkotājpartnere Jone Vaitulevičūte norāda, ka jaunā fonda nolūks ir nodrošināt stabilu finansējumu pirmssēklas posmā. Viņa uzskata, ka tas ļaus jaunuzņēmumu dibinātājiem pilnīgi pievērsties uzņēmuma attīstībai, nevis ieguldīt spēkus jaunu finansējuma avotu meklēšanā. \"Kad no 2019. līdz 2022. gadam pārvaldījām divus fondus, mēs ievērojām, ka trūkst stabilu ieguldījumu sākumposmā, kas ir izšķirīgi svarīgi, lai jaunuzņēmumi varētu pāriet no sākumposma izstrādājumiem uz ievērojamu ieņēmumu gūšanu. Pirmssēklas naudas trūkums noved pie tā, ka jaunuzņēmumu dibinātāji cenšas piesaistīt dažādu investoru līdzekļus, nevis nodarbojas ar faktisko uzņēmējdarbību. Tieši tāpēc esam izveidojuši \"Firstpick\" — pirmssēklas naudas riska kapitāla fondu, kas strādās ar jaunuzņēmumiem no paša to sākuma līdz to gatavībai pamata finansējumam. Mēs jau esam izmēģinājuši šo stratēģiju, kad iepriekšējais fonds ieguldīja jaunuzņēmumos, piemēram, \"kevin.\", \"Ondato\", \"Whatalook\" un \"Heavy Finance\". Vairāk nekā pusi \"Firstpick\" līdzekļu esam paredzējuši atkārtotiem ieguldījumiem un papildu ieguldījumiem,\" saka Vaitulevičūte. Lai vēl vairāk veicinātu jaunuzņēmumu iesaisti, \"Firstpick\" uzsācis arī novērtējumu sistēmas programmu jeb \"token reward system\". \"Programmas ietvaros plānots piešķirt īpašu novērtējumu jeb žetonus, kas veido 5% no komandas fonda ieņēmumiem. Kopumā plānots sadalīt 20 tūkstošus žetonu starp mentoriem un citiem dalībniekiem, kas veido atlīdzību par viņu palīdzību, zināšanu apmaiņu un sadarbības nodrošināšanu. Tas nozīmē, ka fonda panākumi būs arī visas kopienas panākumi. Šis ir inovatīvs veids, kā atalgot sadarbības partnerus un pārvērst viņus par līdzīpašniekiem,\" saka Dmitrijs Sosunovs. Pirmās \"Firstpick\" akselerācijas programmas ietvaros pieteicās 218 jaunuzņēmumi, no kuriem izvēlēti seši labākie. Programma kopumā ilgs 16 nedēļas. \"Savās akselerācijas programmās mēs sadarbojamies ar tirgus ekspertiem, lai sniegtu jaunuzņēmumu dibinātājiem iespēju iegūt nepieciešamās zināšanas, tās praktiski izmantot un iepazīties ar veiksmīgākajiem tehnoloģiju kopienas dalībniekiem. Mēs uzskatām, ka zinām oriģinālu veiksmes recepti, kuru patiešām ir grūti nokopēt, tāpēc ar nepacietību gaidām veiksmes stāstus, kas radīsies mūsu akseleratoros,\" sacīja Bagdonaite. \"Šogad Baltijas valstu jaunuzņēmumi jau ir piesaistījuši 1,5 miljardus eiro investīcijās, un tas nozīmē, ka reģions tuvojas pagājušā gada rezultātiem. Taču 82% no kopējās summas ir ieguldīti Igaunijas jaunuzņēmumos, bet Lietuvas jaunuzņēmumi ir piesaistījuši tikai pusi no pagājušā gada kapitāla. Mēs redzam milzīgu pieprasījumu pēc riska kapitāla ieguldījumiem Lietuvā, jo īpaši jaunuzņēmumos to sākumposmā, un esam gatavi aizpildīt šo \"robu\",\" pauž Marijuss Andrijausks. No kopējā apjoma Igaunijā investēti 1,29 miljardi eiro (82%), Lietuvā – 233 miljoni eiro (15%), bet Latvijā tikai 49 miljoni eiro (3%).", "link": "https://www.delfi.lv/bizness/37293360/bankas_un_finanses/54933602/izveidots-riska-kapitala-fonds-baltijas-valstu-jaunuznemumu-darbibas-uzsaksanas-atbalstam"},
{"title": "No tirgus līdera par rūpju bērnu: 'Facebook' un 'Instagram' uzņēmuma nedienas", "category": "Finanses", "body": "Digitālo tehnoloģiju laukā ir daudzi uzņēmumi, kuru vārdu zina teju visā pasaulē, bet “Facebook”, iespējams, ir vienīgais, kura dzimšanas stāsts ir iemūžināts Holivudas filmā. Režisors Deivids Finčers 2010. gadā mākslas filmā demonstrēja, kā Hārvarda universitātes studenti, starp kuriem bija arī “Meta” vadītājs  Marks Zakerbergs , 2003. gadā radīja tiešsaistes vietni, kur studenti varēja vērtēt savu studiju biedru pievilcīgumu pēc to fotogrāfijām.  Kopš tiem laikiem uzņēmums auga galvu reibinošā tempā, ieņemot visu pasauli un uz laiku kļūstot par centrālo sociālo mediju, kur cilvēki dalījās ar ziņām, personīgo pieredzi un vēlāk arī veidoja karjeru, izmantojot iebūvētās tirdzniecības funkcijas. Uzņēmums pieņēma tūkstošiem darbinieku, ieguva savā īpašumā “ Instagram ” un “ WhatsApp ” un strādāja pie dažādiem projektiem, sākot no videospēļu projektiem un beidzot ar interneta nodrošināšanu grūtāk pieejamos pasaules stūros.  Pērn, kad tehnoloģiju uzņēmumi baudīja pandēmijas laika naudas pieplūdumu, “Meta” vērtība pārsniedza triljonu ASV dolāru un viena uzņēmuma akcija maksāja vairāk nekā 380 dolārus, ziņoja \"CNBC\". Tomēr šis gads nesis korekcijas. Jau pagājušā gada izskaņā finanšu tirgus eksperti brīdināja, ka akciju tirgus un it sevišķi tehnoloģiju uzņēmumu akciju cena kritīsies. Vēl pirms Krievijas sāktā kara un ķēdes reakcijas, ko tas globāli izraisīja, “The New York Times” publicēja sešus iemeslus, kāpēc “Meta” zvaigzne 2022. gadā varētu norietēt.", "link": "https://www.delfi.lv/bizness/37293360/bankas_un_finanses/54929784/no-tirgus-lidera-par-rupju-bernu-facebook-un-instagram-uznemuma-nedienas"},
{"title": "'Moody's' paaugstina 'Luminor' reitinga nākotnes vērtējumu uz pozitīvu", "category": "Finanses", "body": "Starptautiskā  reitingu aģentūra \"Moody’s Investors Service\" (\"Moody’s\") apstiprinājusi \" Luminor Bank \" reitingus un uz pozitīvu paaugstinājusi to nākotnes vērtējumu, informē bankā. Aģentūra bankas ilgtermiņa noguldījumu reitingu saglabājusi \"A3\" līmenī, bet augstākas prioritātes nenodrošināto ilgtermiņa obligāciju reitingu \"Baa1\" līmenī. Skaidrojot lēmumu, \"Moody’s\" atzīmē bankas stabilo kapitalizāciju, uzlaboto ienesīgumu un ienākumus nenesošu aizdevumu samazināšanu, kā arī plašo kredītportfeli pēc klientu veida, valsts un vietējo noguldījumu bāzi. Tāpat \"Moody’s\" apstiprinājusi \"Luminor Bank\" ilgtermiņa un īstermiņa noguldījumu reitingu \"A3/P-2\", augstākās prioritātes nenodrošināto vidēja termiņa obligāciju programmas reitingu \"Baa1\" un darījuma partnera riska reitingu (Counterparty Risk Ratings jeb CRR) \"A2/P-1\" līmenī. Vienlaikus aģentūra paaugstinājusi bankas ilgtermiņa noguldījumu un augstākās prioritātes nenodrošinātā parāda reitinga nākotnes vērtējumu no stabila līdz pozitīvam. Jau vēstīts, ka 2017.gada oktobrī Baltijas valstīs darbu sāka \"Nordea Bank\" un DNB apvienotā banka \"Luminor Bank\", savukārt 2019.gada janvāra sākumā tika pabeigta Baltijas valstīs strādājošo \"Luminor Bank\" pārrobežu apvienošana, bankai turpinot darbību ar centrālo biroju Igaunijā un filiālēm Latvijā un Lietuvā. Bankas stratēģiskais investors ir ASV investīciju kompānija \"Blackstone\".", "link": "https://www.delfi.lv/bizness/37293360/bankas_un_finanses/54935044/moody-s-paaugstina-luminor-reitinga-nakotnes-vertejumu-uz-pozitivu"},
{"title": "Farmācijas uzņēmums zaudē miljardus pēc viltvāržu konta tvīta", "category": "Finanses", "body": "Farmācijas  gigants \"Eli Lilly\" potenciāli zaudēja 15 miljardus dolāru tirgus vērtībā, kad viltus konts, izliekoties par uzņēmumu, paziņoja, ka insulīns tiks dots cilvēkiem par brīvu. Farmācijas uzņēmuma \"Eli Lilly\" akcijas piektdien nokritās par 4,37% līdz 352,30 ASV dolāriem, dzēšot vairāk nekā 15 miljardus ASV dolāru tirgus kapitālu, pēc tam, kad \"Twitter Blue\" verificēts konts, kas uzdodas par zīmolu, solīja bezmaksas insulīnu, ziņo izdevums \"Fortune\". Īlona Maska lēmums piešķirt zilās apstiprinājuma ikonas visiem \"Twitter\" lietotājiem, kas gatavi samaksāt 8 dolārus, ir izraisījis haosu jau tā emocionālajos akciju tirgos. Proti, agrāk šī zilās ikonas varēja saņem tikai konti, kurus \"Twitter\" manuāli pārbaudīja un kuru identitāte bija skaidra. Taču tagad daudzi jokdari izmanto jauno sistēmu, lai spēlētos ar pasaulē nemīlētu zīmolu reputāciju. \"Eli Lilly\" viltus konts piektdien ierakstīja: \"Ar prieku paziņojam, ka insulīns tagad ir bez maksas.\" Ziņa palika tiešsaistē vairākas stundas, piesaistot vairāk nekā 3000 atzīmju patīk un simtiem retvītu. No piektdienas viltus konts @EliLillyandCo vairs nav verificēts un tā tvīti ir iestatīti kā privāti. Eksperti lēš, ka uzņēmums akciju vērtības kritums dzēsa 15 miljardus kompānijas vērtības. Izjokotāji, kas uzdodas par slavenībām, zīmoliem un pat pašu Masku, ir pārpludinājuši vietni ar neglaimojošiem ziņojumiem kopš atjauninājuma palaišanas trešdien. Masks ir apturējis \"Twitter Blue\" reģistrēšanos no piektdienas pēcpusdienas, mazāk nekā 48 stundas pēc palaišanas.", "link": "https://www.delfi.lv/bizness/37293360/bankas_un_finanses/54936578/farmacijas-uznemums-zaude-miljardus-pec-viltvarzu-konta-tvita"},
{"title": "Pārdala finansējumu vairāku kultūras infrastruktūras projektu turpināšanai", "category": "Finanses", "body": "Ministru kabinets  pieņēmis lēmumu  Rīgas pils  Konventa (Kastelas) pārbūvē un restaurācijā no nākamā gada ieguldīt Eiropas Reģionālā attīstības fonda ( ERAF ) līdzekļus, līdz ar to šim projektam iepriekš paredzētais valsts budžeta finansējums vairāk nekā 3,945 milj. eiro apmērā tiks pārdalīts, lai līdz 2023.gada beigām pabeigtu citus augstas gatavības kultūras infrastruktūras objektus. Latvijas Nacionālās operas  un baleta skatuves mākslu dekorāciju darbnīcu un mēģinājuma zāļu kompleksa izveidei (Lubānas ielā 80, Rīgā) novirzīts finansējums turpat 1,568 milj. eiro, prototipēšanas darbnīcas \"Riga Makerspace\" (A.Briāna ielā 13, Rīgā) aprīkojuma izmaksu segšanai – gandrīz 1,24 milj. eiro apmērā, bet PIKC \" Nacionālā mākslu vidusskola \" modernizācijas pabeigšanai skolas jaunajā ēkā (Slokas ielā 52a, Rīgā) – 1,137 milj. eiro. Rīgas pils 1. un 2. kārtas būvdarbi paredzēti Rīgas pils Kastelas dienvidu korpusā un tam piegulošajās telpās, kas tiks nodotas Latvijas Nacionālās vēstures muzeja vajadzībām. Pārbūve un restaurācija tiks finansēta no ES fonda līdzekļiem 3,313 milj. eiro apmērā (85% no ERAF līdzekļiem, bet 15% no valsts budžeta līdzekļiem).", "link": "https://www.delfi.lv/bizness/37293360/bankas_un_finanses/54943302/pardala-finansejumu-vairaku-kulturas-infrastrukturas-projektu-turpinasanai"},
{"title": "Pētījums: Trīs ceturtdaļas 'Bitcoin' investoru zaudējuši naudu", "category": "Finanses", "body": "Aptuveni trīs ceturtdaļas cilvēku, kas iegādājušies kriptovalūtu \" Bitcoin \", zaudējuši savu naudu, liecina Starptautisko norēķinu bankas (BIS) veikta pētījuma dati. BIS ekonomisti izanalizējuši kriptovalūtu investoru datus 95 valstīs laika periodā no 2015. gada līdz 2022. gadam. \"Aptuvenie aprēķini liecina, ka kopumā aptuveni trīs ceturtdaļas lietotāju zaudējuši savas investīcijas \"Bitcoin\",\" teikts pētījumā. Aplūkotajā periodā \"Bitcoin\" vērtība no 250 dolāriem 2015.gada augustā pieauga līdz gandrīz 69 000 dolāru 2021. gada novembrī. Šobrīd šīs valūtas kurss veido aptuveni 16 500 dolārus. Šajā pašā laika periodā to cilvēku skaits, kas izmanto viedtelefonu lietotnes, lai pirktu un pārdotu  kriptovalūtas , pieauga no 119 000 līdz 32,5 miljoniem. \"Mūsu analīze parāda, ka \"Bitcoin\" vērtības kāpums saistīts ar lielāku mazo investoru ienākšanu tirgū,\" skaidro BIS. Turklāt BIS konstatējis, ka laikā, kad cenas palielinājās un mazie investori iegādājās \"Bitcoin\", lielākie investori šo valūtu pārdeva, gūstot peļņu uz mazāko investoru rēķina.", "link": "https://www.delfi.lv/bizness/37293360/bankas_un_finanses/54943432/petijums-tris-ceturtdalas-bitcoin-investoru-zaudejusi-naudu"},
{"title": "ASV uzņēmumu peļņa iepriecina investorus - akciju cenas pieaug, naftas krītas", "category": "Finanses", "body": "kciju cenas  ASV  un  Eiropas  biržās otrdien pieauga, jo investoru noskaņojumu uzlaboja laba ASV uzņēmumu peļņa un atvieglojums par jaunās britu valdības atteikšanos no strīdīga finanšu plāna. Analītiķi norādīja uz negaidīti labu \"Goldman Sachs\" un \"Johnson & Johnson\" peļņu kā pozitīvu dzinuli akciju cenām, kā arī uz investoru noskaņojuma maiņu. Otrdien publicēti dati arī liecina, ka ASV rūpniecības produkcijas apmērs septembrī salīdzinājumā ar iepriekšējo mēnesi palielinājies par 0,4% jeb vairāk, nekā bija prognozējuši analītiķi. Analītiķi bija prognozējuši pieaugumu par 0,1%. OANDA vecākais tirgus analītiķis Kreigs Erlams tomēr brīdināja, ka investoru optimisms var nebūt ilgstošs. Frankfurtes biržas indekss pieauga par 0,9% pēc ziņām, ka Vācijas investoru pārliecības līmeni atspoguļojošais ZEW indekss oktobrī paaugstinājies līdz mīnus 59,2 punktiem, kas ir par 2,7 punktiem labāk nekā septembrī. Analītiķi bija prognozējuši, ka indekss saruks līdz mīnus 65,7 punktiem. Naftas cenas  kritās, reaģējot uz prognozi, ka ASV izmantos vairāk naftas, nekā bija gaidīts, no savām stratēģiskajām rezervēm, gatavojoties ziemas sezonai. ASV biržu indekss \"Dow Jones Industrial Average\" otrdien pieauga par 1,1% līdz 30 523,80 punktiem, indekss \"Standard & Poor's 500\" kāpa par 1,1% līdz 3719,98 punktiem, bet indekss \" Nasdaq  Composite\" palielinājās par 0,9% līdz 10 772,40 punktiem. Londonas biržas indekss FTSE 100 otrdien pieauga par 0,2% līdz 6936,74 punktiem, Frankfurtes biržas indekss  DAX  30 kāpa par 0,9% līdz 12 765,61 punktam, bet Parīzes biržas indekss CAC 40 palielinājās par 0,4% līdz 6067,00 punktiem. Ņujorkas biržas elektroniskajā tirdzniecībā WTI markas jēlnaftas cena otrdien kritās par 3,1% līdz 82,82 ASV dolāriem par barelu. \"Brent\" markas jēlnaftas cena Londonas biržā saruka par 1,7% līdz 90,03 dolāriem par barelu. Eiro  vērtība pret ASV dolāru otrdien pieauga no 0,9841 līdz 0,9862 dolāriem par eiro, britu mārciņas vērtība pret ASV dolāru kritās no 1,1358 līdz 1,1332 dolāriem par mārciņu, bet ASV dolāra vērtība pret Japānas jenu palielinājās no 149,04 līdz 149,21 jenai par dolāru. Eiro vērtība pret britu mārciņu pieauga no 86,64 līdz 87,01 pensam par eiro.", "link": "https://www.delfi.lv/bizness/37293360/bankas_un_finanses/54856180/asv-uznemumu-pelna-iepriecina-investorus-akciju-cenas-pieaug-naftas-kritas"},
{"title": "Metālapstrādes uzņēmums 'Torgy Baltic' investē jaunas lāzergriešanas iekārtas iegādē", "category": "Finanses", "body": "Lai nodrošinātu efektīvu ražošanas procesu un iespēju iegādāties jaunas iekārtas, \" Luminor \" banka ar 491 tūkstoti eiro atbalstījusi metālapstrādes uzņēmuma SIA \"Torgy Baltic\" tālāko darbību. Aizdevums paredzēts jaunas lāzergriešanas iekārtas iegādei. Uzņēmums nodarbojas ar metāla konstrukciju un to sastāvdaļu ražošanu. Tas tirgū ir jau 17 gadus un izgatavo metāla izstrādājumus naftas un gāzes infrastruktūras izveidei pēc mātes uzņēmuma \"Torgy Mek, Industri AS\" (Norvēģija) un māsas uzņēmuma \"Torgy Atlantic Ltd.\" (Lielbritānija) pasūtījumiem. \"Lielākā daļa mūsu saražotās produkcijas tiek eksportēta grupas klientiem – naftas un gāzes ieguves un apstrādes uzņēmumiem, kā arī kompānijām, kas nodarbojas ar materiālu un risinājumu piegādi industrijas pārstāvjiem visā pasaulē. Vienlaikus attīstām metālapstrādes pakalpojumu sniegšanu arī vietējā tirgū un šogad esam saņēmuši un izpildījuši vairākus pasūtījumus no uzņēmumiem Latvijā. Ņemot vērā to, ka daļa mūsu uzņēmuma rīcībā esošo iekārtu tiek lietotas jau aptuveni 15 gadus un savu laiku ir nokalpojušas, \"Luminor\" aizdevums palīdzēs iegādāties jaunu lāzergriešanas iekārtu, kas nepieciešama turpmākās darbības nodrošināšanai,\" stāsta SIA \"Torgy Baltic\" rūpnīcas vadītājs Akops Aleksanjans. Turpmāk uzņēmuma rīcībā būs Šveices \"Bystronic\" ražojuma \"BySmart Fiber 3015\" iekārta. \"\"Torgy Baltic\" ieņēmumus ietekmē saistīto uzņēmumu pasūtījumi, kas lielā mērā ir atkarīgi no naftas un gāzes industrijas uzņēmumu vēlmēm un iespējām investēt jaunu vai jau esošu infrastruktūru objektu izbūvē un uzlabošanā. Uzņēmums kā \"Torgy\" grupas sastāvdaļa ir kļuvis atpazīstams klientu vidū kā profesionāls un atbildīgs kvalitatīvu produktu ražotājs, tādēļ ceram, ka bankas finansējums tam palīdzēs sasniegt uzstādītos stratēģiskos mērķus un turpināt tālāku izaugsmi,\" komentē \"Luminor\" Korporatīvā departamenta vadītāja Ilze Zoltnere, SIA \"Torgy Baltic\" sniegtie pakalpojumi un ražotā produkcija ir specifiska, tādēļ konkurences risks vietējā tirgū nav būtisks. SIA \"Torgy Baltic\" ietilpst \"Torgy\" grupā, kas tika dibināta 1954. gadā Norvēģijā un apkalpo pasaules gāzes un naftas pārstrādes rūpniecību. Tās ražotnes atbilst ISO 9001 standartam un atrodas Norvēģijā, Lielbritānijā, Indijā un Latvijā (Jelgavas novada Ozolniekos). Uzņēmumā strādā ap 50 kvalificētu darbinieku, tam ir arī spēcīga inženiertehniskā nodaļa.", "link": "https://www.delfi.lv/bizness/37293360/bankas_un_finanses/54944630/metalapstrades-uznemums-torgy-baltic-investe-jaunas-lazergriesanas-iekartas-iegade"},
{"title": "'Nākotnes kapitāls': Portfeļa izmaiņas uz 2022. gada četrdesmit piekto nedēļu", "category": "Finanses", "body": "2021. gadā Konstantīns Kuzikovs sāka investēt 50 eiro nedēļā akciju tirgū. Mērķis ir desmit gadu laikā sasniegt kapitāla vērtību 36 000 eiro. Sākot no janvāra, arī Raivis Vilūns ir sācis investēt, bet viņš izmanto daudz ienesīgākus un riskantākus finanšu instrumentus. Kā veicas gan Konstantīna, gan Raivja portfelim, jūs varat uzzināt šajā rakstā, bet par abu investoru plāniem un stratēģijām var uzzināt raidījumā \" Nākotnes kapitāls \". Ceturtdiena bija viena no labākajām dienām Volstrītā pēdējo gadu desmitu laikā. Publicētie dati par inflāciju ASV lika investoriem domāt, ka sliktākais punkts ir pārvarēts. Līdz ar to \"S&P500\" indekss pagājušajā nedēļā pieauga par 212,22 punktiem jeb 5,61%. Bet, skatoties uz to visu, mums nevajadzētu krist eiforijā. Vislielākais inflācijas dinamikas periods ir beidzies, taču paies laiks līdz FRS varēs paziņot par pilnīgu uzvaru. Spēcīgs darba tirgus un augsts algu pieaugums inflācijas palēnināšanās apstākļos veicinās ekonomikas izaugsmi, kas pati par sevi var palēnināt inflācijas palēnināšanos. FRS ir vajadzīgs gluži pretējais, tāpēc maz ticams, ka regulatora retorika drīz mīkstināsies. Arī Baltijas akciju tirgus, šķietami, nedaudz reaģēja uz faktu, ka ASV inflācija, iespējams, sasniegusi augstāko punktu. Rīgas biržas indekss \"OMX Riga\" šonedēļ palielinājās par 0,6%. \"OMX Vilnius\" par 0,64%, savukārt Tallinas biržas par 1,12%. Kopējais Baltijas biržu indekss \"OMX Baltic Benchmark GI\" šonedēļ palielinājās par 0,93%. Pēdējās divas nedēļas Baltijā ir bijušas pozitīvas un ir novērojama kopējā akciju vērtību izaugsme. Savukārt kriptovalūtas, kas pagājušajā nedēļā uzsāka nelielu kāpumu, atkal pieredz kārtējo kritumu. Šoreiz pie vainas ir kriptobiržas \"FTX\" likviditātes problēma un strauji tuvojošais bankrots.  \"Delfi Bizness\" jau vēstīja , ka \"'FTX\" vadība nedēļu noslēdza cenšoties savākt no investoriem sešus miljardus dolāru, lai segtu saistības pret investoriem. Kopīga situācija ar Kuzikova akcijām ir šāda: Nedēļas laikā 11 no 18 akcijām parādīja vērtības pieaugumu. Starp rekordistiem jau otru nedēļu ir “The New York Times” (NYT) ar +0,43% un “MICROSOFT CORP” (MSFT) ar +0,3%. Vislielāko vērtības kritumu parādīja tehnoloģiju giganti: “SHELL PLC-ADR” (SHEL) ar -0,33% un “WALT DISNEY CO” (DIS) ar -0,42%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Es turpinu sekot savai diversifikācijas stratēģijai un investēju tajos segmentos, kuros man uz šo brīdi ir vismazākais ieguldījumu apjoms salīdzinājumā ar pārējiem. Pagājušajā nedēļā tas bija pārtikas sektors, bet šonedēļ tas būs ETF un konkrēti visa naudas tiks investēta \"L&G BATTERY VALUE-CHAIN\". Tieši šis segments atpaliek no mana mērķa 20% no visa portfeļa, tagad tas ir 18.21%,\" saka Kuzikovs. \"Turpinu palielināt Baltijas akciju portfeli, jo šobrīd tas šķiet visdrošākais un arī izdevīgākais ieguldījums,\" saka Vilūns.", "link": "https://www.delfi.lv/bizness/37293360/bankas_un_finanses/54937934/nakotnes-kapitals-portfela-izmainas-uz-2022-gada-cetrdesmit-piekto-nedelu"},
{"title": "Arvien vairāk iedzīvotāju spiesti tērēt savus uzkrājumus, liecina aptauja", "category": "Finanses", "body": "Pēdējo sešu mēnešu laikā ir pieaudzis to iedzīvotāju skaits, kuru uzkrājums ir samazinājies, secināts \" SEB  bankas\" veiktajā aptaujā. Ja martā 25% iedzīvotāju norādīja, ka viņi bijuši spiesti sākt tērēt uzkrājumu, tad septembrī to atzinuši jau teju trešā daļa jeb 32% Latvijas iedzīvotāju. Vienlaikus vairāk nekā desmitā daļa iedzīvotāju ir palielinājuši savus uzkrājumus, turklāt mazāks palika to iedzīvotāju skaits, kam uzkrājuma nav vispār. Visvairāk to, kuri pēdējā pusgada laikā bijuši spiesti sākt tērēt savus uzkrājumus, ir vecuma grupā no 18 līdz 29 gadiem (36%), savukārt palielināt uzkrājumu labāk izdevies iedzīvotājiem vecumā no 30 līdz 49 gadiem (34%). Kopumā pēdējo sešu mēnešu laikā savu uzkrājumu ir palielinājuši 13% respondentu, kas ir neliels samazinājums pret pavasari, kad uzkrājumu palielināt bija izdevies 14% Latvijas iedzīvotāju. Pozitīvi vērtējams fakts, ka ir samazinājies bez uzkrājuma esošu iedzīvotāju skaits. Septembrī 24% respondentu atzina, ka viņiem uzkrājuma nav vispār, savukārt martā bez \"drošības spilvena\" bija 26% Latvijas iedzīvotāju. Lielākais īpatsvars iedzīvotāju, kam nav uzkrājuma ir vecuma kategorijā virs 60 gadiem, mazākais – vecuma grupa no 40 līdz 49 gadiem. \"Pašreizēja situācija ļoti labi demonstrē, cik svarīgi veidot uzkrājumus. Augot inflācijai, aug arī izmaksas, tādēļ iedzīvotājiem var nākties sākt izmantot savu \"drošības spilvenu\" – gan apmaksājot rēķinus, gan sedzot saistības, kur ikmēneša maksājumi pieauga  Euribor  likmes dēļ. Tomēr pat tad, ja ziemā nāksies izmantot visu, kas uzkrāts, svarīgi atsākt atlikt naudu tiklīdz tas būs iespējams. Šodienas apstākļos ikvienam no mums ir jādomā gan par paradumu maiņu ar domu tērēt mazāk un uzkrāt, gan par personīgo finanšu disciplīnu – ja reiz sākāt mainīt paradumus un regulāri veidot uzkrājumus, turpināt to darīt ilgtermiņā,\" norāda \"SEB bankas\" Privātpersonu segmenta vadītāja Elīna Kalniņa. Ja uzkrājums šobrīd ir teju trīs ceturtdaļām Latvijas iedzīvotāju, tad soli tālāk – ļaut uzkrājumam pelnīt – spērusi salīdzinoši neliela daļa. Aptaujas dati liecina, ka vien 38% iedzīvotāju iegulda naudu kādā no finanšu instrumentiem. Turklāt septembrī, salīdzinājumā ar martu, par 6 procentpunktiem (līdz 11%) pieaugusi to iedzīvotāju daļa, kuri turpmāko sešu mēnešu laikā plāno samazināt investīciju apjomu. \"Populārākie ieguldīšanas veidi Latvijā ir pensiju 3. līmenis un dzīvības apdrošināšana ar uzkrājumu. Akcijās iegulda vien 20% aptaujāto. Globālie notikumi ietekmēja visus šos produktus – daudziem pašreizējais kritums ir kā signāls, ka sev piederošas daļas jāpārdod. Tomēr šī nebūtu pareiza pieeja – kritumu būtu jāizmanto, lai lētāk palielinātu savu ieguldījumu. Ieguldīšana ir ilgtermiņa process, tāpēc arī rezultāts jāvērtē ilgtermiņā. Kad tirgi atkopsies, šobrīd ieguldītais var nest vislielāko ienesīgumu,\" turpina Kalniņa.", "link": "https://www.delfi.lv/bizness/37293360/bankas_un_finanses/54857902/arvien-vairak-iedzivotaju-spiesti-teret-savus-uzkrajumus-liecina-aptauja"},
{"title": "Minimālās algas celšanai būs ne tikai pozitīva ietekme, bet arī riski", "category": "Finanses", "body": "Neskatoties uz darba devēju aicinājumu atlikt minimālās algas palielināšanu, Valsts prezidents piektdien, 11. novembrī izsludinājis grozījumus Darba likumā, un attiecīgi nākamgad minimālā alga Latvijā būs 620 eiro līdzšinējo 500 eiro vietā, bet 2024. gadā tā pieaugs līdz 700 eiro. Minimālās algas paaugstināšana mazinās ēnu ekonomiku, tomēr pastāv risks, ka tā nedaudz mazinās arī nodarbinātību, pieaugot darba devēju izmaksām, liecina “Delfi Bizness” apkopotie ekspertu komentāri. Mazāk iespēju shēmot Viens no ieguvumiem, palielinot minimālo algu, ir ēnu ekonomikas samazināšanās. “Minimālā alga realitātē bieži ir nevis darbinieka faktiskie ienākumi, bet slieksnis, zem kura nevar “optimizēt” nodokļu maksājumus, ja vien nesāk manipulēt ar darba laiku, kas ir papildu risks no ēnu ekonomikas spēlētāja viedokļa,” “Delfi Bizness” norādīja “Luminor” bankas ekonomists Pēteris Strautiņš.", "link": "https://www.delfi.lv/bizness/37293360/bankas_un_finanses/54933514/minimalas-algas-celsanai-bus-ne-tikai-pozitiva-ietekme-bet-ari-riski"},
{"title": "Baltijas uzņēmumi vēlas pēc iespējas ātrāk saņemt apmaksu par precēm un pakalpojumiem", "category": "Finanses", "body": "Šogad ievērojami augusi klientu interese nodrošināties ar finansēm par sniegtajiem pakalpojumiem vai precēm, liecina dati par \" Swedbank \" faktoringa rādītājiem. Faktoringa apmērs (kas ir finansējuma saņemšana par izrakstītajiem rēķiniem, kamēr rēķinu apmaksa vēl tiek gaidīta), šogad audzis par 68%, sasniedzot jaunu rekordu – septembra beigās tie bija 117 miljoni eiro. \"Swedbank\" apkopotie dati liecina, ka šogad ar faktoringa palīdzību ik mēnesi vidēji finansēti klientu rēķini 46 miljonu eiro vērtībā. \"Redzams, ka klienti ļoti aktīvi palielina savus faktoringa limitus. Iemesli faktoringa pieaugumam ir dažādi. Kādam tas skaidrojams ar pieaugošo inflāciju un nepieciešamību pēc iespējas ātrāk iegūt samaksu par piegādāto preci, kamēr citiem šis ir brīdis, lai apgūtu jaunus noieta tirgus. Pircēji saviem piegādātājiem prasa aizvien garākus rēķinu apmaksas termiņus, kas nozīmē, ka preču un pakalpojumu piegādātājiem pieaug nepieciešamība iegūt finansējumu vēl pirms rēķinu apmaksas. Taču daļā gadījumu uzņēmēji vēlas pēc iespējas ātrāk iegūt apgrozāmos līdzekļus, lai varētu investēt tālākā attīstībā,\" saka \"Swedbank\" Baltijas faktoringa pārdošanas atbalsta nodaļas vadītājs Arnis Ārmanis. Papildu aspekts, kas šogad iegūst aizvien lielāku klientu interesi, ir faktoringa slēgšana ar apdrošināšanu. Acīmredzot, bažījoties no riska, ka pircējiem var iestāties maksātspējas grūtības, piegādātāji aizvien biežāk nolemj apdrošināt rēķinu apmaksu. Aplūkojot faktoringa struktūru, šogad būtiski palielinājies reversā faktoringa (piegādātāju rēķinu apmaksas finansēšanas) darījumu apjoms graudu tirdzniecības uzņēmumiem. Tieši šādos darījumos vien šogad finansēti rēķini par 46 miljoniem eiro. \"Salīdzinot ar pārējām Baltijas valstīm, redzam, ka aktīvākie ir Lietuvas uzņēmumi, kuru kopējais faktoringa apmērs pērnā gada beigās teju sasniedza 600 miljonus eiro. Igaunijas uzņēmumi kopumā izmantojuši faktoringu par 448 miljoniem eiro, kamēr Latvijas uzņēmēji divreiz mazāk – par 214 miljoniem eiro. Šis vēlreiz apliecina to, ka Latvijas uzņēmēji retāk izmanto iespējas iegūt finansējumu apgrozāmajiem līdzekļiem, kurus ātrāk varētu izmantot jaunu izejvielu sagādei vai jaunu projektu finansēšanai\", saka Ārmanis.", "link": "https://www.delfi.lv/bizness/37293360/bankas_un_finanses/54856958/baltijas-uznemumi-velas-pec-iespejas-atrak-sanemt-apmaksu-par-precem-un-pakalpojumiem"},
{"title": "Indekss: Latvijā ir otrā konkurētspējīgākā nodokļu sistēma OECD", "category": "Finanses", "body": "Latvijā ir otrā konkurētspējīgākā nodokļu sistēma Ekonomiskās sadarbības un attīstības organizācijas ( OECD ) dalībvalstu vidū, liecina jaunākais \"Starptautiskais nodokļu konkurētspējas indekss\", ko veidojusi ASV domnīca \"Tax Foundation\". Trešo gadu pēc kārtas kopējā nodokļu konkurētspējas reitingā Latvija ierindojas otrajā vietā, atpaliekot tikai no  Igaunijas . Astotajā vietā ierindojas  Lietuva . Vērtējot atsevišķas nodokļu grupas, Latvija uzņēmējdarbības nodokļu rādītājā ieņēmusi pirmo vietu, patēriņa nodokļu konkurētspēja mūsu valstī ir 26. augstākā OECD dalībvalstu vidū, personīgo nodokļu rādītājā Latvija ieņem 4.vietu, īpašuma nodokļu rādītājā - 5. vietu, bet starptautisko nodokļu nosacījumu rādītājā Latvija ieņem 9. vietu. Jau devīto gadu pēc kārtas par OECD dalībvalsti ar viskonkurētspējīgāko nodokļu sistēmu atzīta Igaunija. Trešā konkurētspējīgākā nodokļu sistēma OECD dalībvalstu vidū ir Jaunzēlandei, kurai seko Šveice, Luksemburga, Ungārija, Lietuva, Turcija un Izraēla. Vācija ieņem 15. vietu, Kanāda - 16. vietu, ASV - 22. vietu, Lielbritānija - 26. vietu, Polija - 28. vietu, bet pēdējo - 38. vietu - ieņem Francija. Latvija OECD pievienojās 2016. gadā, Igaunija tajā iestājās 2010. gadā, bet Lietuva par OECD dalībvalsti kļuva 2018. gadā.", "link": "https://www.delfi.lv/bizness/37293360/bankas_un_finanses/54860082/indekss-latvija-ir-otra-konkuretspejigaka-nodoklu-sistema-oecd"},
{"title": "Vai neatkārtosies 2008. gads? Kā svarīgās Šveices bankas problēmas ietekmē pasauli", "category": "Finanses", "body": "2008. gada globālā finanšu krīze daudziem atmiņā ir palikusi visai skaidri. To izjuta teju visā pasaulē, un, protams, nabadzīgākajās valstīs sekas, kā jau tas ierasts, bija smagākas un noveda pie problēmām, kuru risināšanai vajadzēja gadus. Tāpēc nav pārsteigums, ka šogad, kad pasaulē jau plosās inflācija, enerģētikas krīze un dažviet parādās bada draudi, daudzi pamanījās sist trauksmes zvanus par problēmām ar Šveices banku “Credit Suisse”. Banka dibināta 1856. gadā Šveicē un vēl aizvien ir viena no valsts un arī pasaules svarīgākajiem finanšu pakalpojumu sniedzējiem. Kopumā 2021. gadā bankā visā pasaulē strādāja apmēram 50 tūkstoši cilvēku un tā pārvaldīja 1,6 triljonus ASV dolāru vērtus aktīvus, ziņo “Reuters”. Tomēr pēdējos gados banka ir iekūlusies dažādos skandālos, kas noveduši gan pie iedragātas reputācijas, gan finansiāliem sodiem. 2021. gadā mediji vēstīja, ka banka ir izmantojusi privātos detektīvus, lai izspiegotu konkurentus. Tāpat ASV un britu regulatori secināja, ka bankas finansējumi Mozambikā ir bijuši nelegāli un investorus maldinoši. Par to bankai jāsamaksā regulatoriem 475 miljoni sodos un citos maksājumos, lai izpirktu vainu. Arī 2021. gadā Šveices banka zaudēja vairāk nekā piecus miljardus dolāru, kad investīciju menedžmenta firma “Archegos” sabruka. Lai gan “Credit Suisse” nebija vienīgais globālais finanšu tirgus dalībnieks, kas cieta, tā zaudēja lielāko summu. Eksperti nenoliedz, ka nākamie mēneši bankas nākotnei būs kritiski, un drīzumā taps skaidrs, vai investori uzticēsies bankai, ka tā spēs uzlabot tēlu, restrukturizēt savu darbu un atgūties no pēdējo gadu triecieniem.", "link": "https://www.delfi.lv/bizness/37293360/bankas_un_finanses/54854840/vai-neatkartosies-2008-gads-ka-svarigas-sveices-bankas-problemas-ietekme-pasauli"},
{"title": "Trešdien Baltijas biržās lielākais apgrozījums bija ar 'Ignitis grupe' akcijām", "category": "Finanses", "body": "Baltijas biržās trešdien lielākais apgrozījums bija ar Lietuvas enerģētikas uzņēmuma \" Ignitis  grupe\" akcijām, liecina tirdzniecības dati. Ar \"Ignitis grupe\" akcijām veikti 380 darījumi par 193 059 eiro. Vērtspapīru kontus mainīja 10 537 akcijas, kuru cena trešdien samazinājās par 0,54% - no 18,42 eiro līdz 18,32 eiro par akciju. Otrajā vietā pēc apgrozījuma bija tirdzniecība ar Igaunijas finanšu grupas \"LHV Group\" akcijām, ar kurām veikts 471 darījums par 133 404 eiro. Vērtspapīru kontus mainīja 43 508 akcijas, kuru cena trešdien samazinājās par 0,33% - no 3,07 eiro līdz 3,06 eiro par akciju. Savukārt trešajā vietā bija tirdzniecība ar Lietuvas bankas \"Šiauliu bankas\" akcijām, ar kurām veikti 428 darījumi par 133 172 eiro. Vērtspapīru kontus mainīja 237 139 akcijas, kuru cena trešdien palielinājās par 0,18% - no 0,561 eiro līdz 0,562 eiro par akciju. No Latvijas uzņēmumiem lielākais apgrozījums - 8190 eiro - trešdien bija ar ieguldījumu pārvaldes uzņēmuma \"Indexo\" akcijām. Vērtspapīru kontus 13 darījumos mainīja 586 akcijas, kuru cena trešdien samazinājās par 0,36% - no 14 eiro līdz 13,95 eiro par akciju. Kopumā Baltijas regulētajā tirgū trešdien veikts 3401 darījums par 999 748 eiro. Baltijas Alternatīvajā tirgū \"First North\" trešdien veikti 363 darījumi par 34 950 eiro.", "link": "https://www.delfi.lv/bizness/37293360/bankas_un_finanses/54859990/tresdien-baltijas-birzas-lielakais-apgrozijums-bija-ar-ignitis-grupe-akcijam"},
{"title": "Akciju cenas ASV un Eiropas biržās krītas, naftas cenas pieaug", "category": "Finanses", "body": "Akciju cenas  ASV  un Eiropas biržās trešdien kritās, investoriem sekojot inflācijas kāpumam, bet naftas cenas pieauga, neraugoties uz ASV prezidenta Džo Baidena paziņojumu par naftas laišanu tirgū no stratēģiskajām rezervēm. ASV  Finanšu ministrijas  10 gadu obligāciju ienesīgums pieauga virs 4% pēc  Lielbritānijas  publicētiem datiem, ka gada inflācija Lielbritānijā septembrī atkal pieaugusi un sasniegusi 10,1%. \"Nav nekā, kas ļautu pieņemt, ka inflācija virzīsies pareizajā virzienā,\" sacīja \"Ventura Wealth Management\" analītiķis Toms Keihils. Jēlnaftas cenas pieauga pēc tam, kad tika publicēti dati par ASV stratēģisko naftas rezervju negaidītu samazināšanos. Baidens trešdien paziņoja, ka laidīs tirgū vēl 15 miljonus barelu no ASV stratēģiskajām naftas rezervēm, kas jau ir izmantotas rekordlielā līmenī. Viņš arī aicināja ASV naftas industriju palielināt naftas ieguvi. ASV biržu indekss \"Dow Jones Industrial Average\" trešdien kritās par 0,3% līdz 30 423,81 punktam, indekss \"Standard & Poor's 500\" saruka par 0,7% līdz 3695,16 punktiem, bet indekss \" Nasdaq  Composite\" samazinājās par 0,9% līdz 10 680,51 punktam. Londonas biržas indekss FTSE 100 trešdien kritās par 0,2% līdz 6924,99 punktiem, Frankfurtes biržas indekss  DAX  30 saruka par 0,2% līdz 12 741,41 punktam, bet Parīzes biržas indekss CAC 40 samazinājās par 0,4% līdz 6040,72 punktiem. Ņujorkas  biržas elektroniskajā tirdzniecībā WTI markas jēlnaftas cena trešdien pieauga par 3,3% līdz 85,55 ASV dolāriem par barelu. \"Brent\" markas jēlnaftas cena Londonas biržā kāpa par 2,6% līdz 92,41 dolāram par barelu. Eiro vērtība pret ASV dolāru trešdien kritās no 0,9858 līdz 0,9778 dolāriem par eiro, britu mārciņas vērtība pret ASV dolāru saruka no 1,1320 līdz 1,1219 dolāriem par mārciņu, bet ASV dolāra vērtība pret Japānas jenu palielinājās no 149,26 līdz 149,88 jenām par dolāru. Eiro vērtība pret britu mārciņu pieauga no 87,09 līdz 87,10 pensiem par eiro.", "link": "https://www.delfi.lv/bizness/37293360/bankas_un_finanses/54861480/akciju-cenas-asv-un-eiropas-birzas-kritas-naftas-cenas-pieaug"},
{"title": "2021. gadā vispārējās valdības budžetā deficīts 7% no IKP", "category": "Finanses", "body": "Par to liecina  Centrālās statistikas pārvaldes  (CSP) atbilstoši Eiropas kontu sistēmas (EKS 2010) metodoloģijai apkopotie vispārējās valdības budžeta deficīta un parāda 2021. gada oktobra notifikācijas rezultāti. Covid-19  pandēmijas ietekmē 2021. gadā vispārējās valdības sektora izdevumi, salīdzinot ar 2020. gadu, palielinājās par 16% un sasniedza 14,8 mljrd. eiro, no tiem 2,2 mljrd. eiro bija izdevumi Covid-19 atbalsta pasākumiem tautsaimniecībai, bet ieņēmumi – palielinājās par 8,8% un sasniedza 12,5 mljrd. eiro. Salīdzinājumā ar  Finanšu ministrijas  gada pārskatā norādītajiem naudas plūsmas datiem, kur 2021. gadā konsolidētā kopbudžeta deficīts bija 1,8 mljrd. eiro, CSP aprēķinātais budžeta deficīts atbilstoši EKS 2010 metodoloģijai ir par 505,8 milj. eiro jeb 1,5 procentpunktiem no IKP lielāks. Informāciju par visu ES dalībvalstu 2022. gada oktobra notifikācijas rezultātiem Eiropas Savienības statistikas birojs  Eurostat  publicēs 21. oktobrī.", "link": "https://www.delfi.lv/bizness/37293360/bankas_un_finanses/54862256/2021-gada-visparejas-valdibas-budzeta-deficits-7-no-ikp"},
{"title": "Jūrmalā paaugstinātā NĪN piemērošana laikus ekspluatācijā nenodotām būvēm atlikta uz 2024. gadu", "category": "Finanses", "body": "Jūrmalā  paaugstinātā nekustamā īpašuma nodokļa (NĪN) piemērošana laikus ekspluatācijā nenodotām būvēm atlikta uz 2024. gadu, informēja pašvaldībā. Jūrmalas dome  noteikusi, ka īpašniekiem vēl ir laiks līdz 2024. gadam, lai sakārtotu īpašumus atbilstoši normatīvajos aktos noteiktajai kārtībai, jo paaugstinātu NĪN likmi 3% un atvieglojumu ierobežojumus sāks piemērot tikai no 2024. gada 1. janvāra. Tas jāņem vērā arī nekustamā īpašuma pircējiem, kuri iegādājas būvi, kas nav nodota ekspluatācijā. Lai arī būs mainījies būves īpašnieks, būvniecības procesam atvēlētais laiks paliks nemainīgs - astoņi gadi. Iegādājoties ekspluatācijā nenodotu un nepabeigtu būvi, kurai būvatļauja izdota sen vai tās nav vispār, jāizvērtē savas iespējas būvniecību pabeigt noteiktajā termiņā. Ja jaunbūves īpašniekam, kam izdota būvatļauja līdz 2014. gada 1. oktobrim, nav iespējams nodot objektu ekspluatācijā līdz 2022. gada 30. septembrim, Jūrmalas būvvaldei ir tiesības pagarināt būvatļaujas derīguma termiņu. Grozījumi Jūrmalas domes saistošajos noteikumos paredz, ka būvei, kuras būvniecībā pārsniegts normatīvajos aktos noteiktais kopējais būvdarbu veikšanas ilgums, ar nākamo mēnesi pēc būvniecības termiņa izbeigšanās līdz mēnesim, kad parakstīts akts par būves pieņemšanu ekspluatācijā, piemēro NĪN likmi 3% apmērā no lielākās - būvei piekritīgās zemes vai būves kadastrālās vērtības. Tas nozīmē, ka ekspluatācijā nenodotām dzīvojamām un nedzīvojamām ēkām, kurām beidzies būvniecības termiņš, NĪN maksājumi vairākkārt pieaugs. Tāpat nodokļa maksātājam netiks piešķirti saistošajos noteikumos paredzētie NĪN atvieglojumi par īpašumu, uz kura atrodas savlaicīgi ekspluatācijā nenodotā būve. Kā vēstīts, atbilstoši normatīvajiem aktiem, no šā gada 1. oktobra būvēm, kurām tiks pārsniegts maksimālais būvdarbu veikšanas ilgums, var piemērot paaugstinātu nodokļa likmi 3% apmērā no zemes vai ēkas kadastrālās vērtības. Astoņi gadi, kas ir maksimālais būvdarbu veikšanas termiņš līdz būvju nodošanai ekspluatācijā, tika noteikti 2014.gadā Būvniecības likumā un ar šo likumu saistītajos Ministru kabineta noteikumos \"Vispārīgie būvnoteikumi\", lai veicinātu īpašumu sakārtošanu un novērstu situācijas, kad ekspluatācijā nenodotās ēkas īpašnieki jau izmanto. Tas nozīmē, ka visām būvdarbu stadijā esošajām ēkām, tostarp ēku pārbūvēm, noteikts vienots maksimālais termiņš, kad objekts ir jānodod ekspluatācijā - ne vēlāk kā astoņu gadu laikā, skaitot no atzīmes saņemšanas būvatļaujā par būvdarbu sākšanu. Savukārt būvēm, kurām veikts paredzētās darbības ietekmes uz vidi novērtējums, noteikts īsāks termiņš - pieci gadi.", "link": "https://www.delfi.lv/bizness/37293360/bankas_un_finanses/54863374/jurmala-paaugstinata-nin-piemerosana-laikus-ekspluatacija-nenodotam-buvem-atlikta-uz-2024-gadu"},
{"title": "Likmes aug – vai iespējams mainīt kredīta Euribor termiņu un cik tas ir izdevīgi?", "category": "Finanses", "body": "Šobrīd visbiežāk mājokļa kredīti tiek piesaistīti 6 mēnešu Euribor likmei, kas pēdējo mēnešu laikā ir strauji pieaugusi, palielinot arī kredītņēmēju maksājumus. Izskatās, ka tuvāko mēnešu laikā kredīta likmes varētu turpināt paaugstināties, radot vēl lielāku slogu uz finansēm, jo cenas aug gan pārtikai, gan mājokļa apsaimniekošanai, gan citur.  Ņemot vērā esošo situāciju, palielinās arī kredītņēmēju interese par iespējām mainīt aizdevuma atmaksas risinājumus, lai mazinātu straujā likmju pieauguma ietekmi, un tas ietver arī Euribor likmes termiņa maiņu.  \"Delfi Bizness\" aptaujāja bankas, lai noskaidrotu:", "link": "https://www.delfi.lv/bizness/37293360/bankas_un_finanses/54856218/likmes-aug-vai-iespejams-mainit-kredita-euribor-terminu-un-cik-tas-ir-izdevigi"},
{"title": "Izstrādāts uzņēmumu kreditēšanas limita kalkulators", "category": "Finanses", "body": "\"Esam radījuši iespēju uzņēmējiem paskatīties uz savu kredītspēju ar kreditētāja acīm un saprast savas aizņemšanās iespējas, proti, vai uzņēmums pēc kreditētāju domām var pretendēt uz finansējumu, un, ja var, kāda ir kopējā aizņēmuma summa. Tādējādi pirms došanās uz banku var veikt ātru aprēķinu par to, cik lielas kopējās kredītsaistības uzņēmums var uzņemties aprēķina veikšanas dienā. Protams, pastāv iespēja, ka kalkulatora aprēķins var atšķirties no bankas vērtējuma, jo katrai kredītiestādei ir dažādi lēmumu pieņemšanas procesi un individuāla pieeja, kas šajā aprēķinā objektīvu iemeslu dēļ nevar tikt ņemta vērā. Vienlaikus aprēķins būs salīdzinoši precīzs lielākajai daļai uzņēmumu. Publiski pieejamais kalkulators ir balstīts uz \"Kredītinformācijas birojā\" pieejamajiem datiem, kas nozīmē, ka lielākā daļa banku izmanto identisku informāciju savu lēmumu pieņemšanā. Ceram, ka kalkulators veicinās arī finanšu pratību un maksājumu disciplīnu, jo, pārbaudot savus datus, uzņēmums redzēs arī savu kredītreitingu. Ja kredītreitings būs slikts, tad šis rīks sniegs vispārīgu skaidrojumu, kādas uzņēmuma darbības ir negatīvi ietekmējušas rezultātu. Kalkulators ļauj novērtēt arī sadarbības partnerus,\" skaidro AS \"Kredītinformācijas birojs\" valdes loceklis Intars Miķelsons. Kalkulatoru var izmantot uzņēmumi, kuri Valsts ieņēmumu dienestā ir iesnieguši aktuālos finanšu pārskatus. Izņēmums ir tie uzņēmumi, kuriem ir specifiski gada pārskata formāti, piemērām, zemnieku saimniecības, kas nav sabiedrības ar ierobežotu atbildību, bankas, apdrošinātāji. Ja finanšu pārskats nebūs iesniegts noteiktā termiņā, aprēķins netiks veikts un kredītlimits, kā arī kredītreitings nebūs pieejams. Kalkulators uzrādīs maksimālo kredīta summu, kādu uzņēmums var atļauties aizņemties, neņemot vērā jau esošās kredītsaistības. Tas nozīmē, ka gala aprēķins jāveic pašam uzņēmumam, no uzrādītās summas atņemot esošā kredīta summu. Finanšu nozares asociācijas valdes loceklis  Jānis Brazovskis  stāsta, ka asociācija turpina īstenot savu 15 punktu plānu finansējuma pieejamības ieviešanai. Atbilstoši plāna 11. punktam sadarbībā ar AS \"\"Kredītinformācijas birojs\" ir izstrādāts uzņēmumu kredītspējas kalkulators. \"Ceram, ka tas būs noderīgs atbalsta rīks jebkuram uzņēmējam paša un sadarbības partneru finanšu veselības pārbaudei, kas vērš arī uzmanību uz finanšu rādītājiem, kas būtu pilnveidojami,\" viņš uzsver. Kalkulators uzrādīs arī uzņēmuma riska līmeni, proti, ja tas aizņemsies, kāds risks ir nosegt savas saistības nākamo 12 mēnešu laikā. Ja riska līmenis uzrādīsies kā sarkans – pastāv liela varbūtība, ka saistības nespēs izpildīt, savukārt zaļš liecinās, ka nevajadzētu būt problēmām izpildīt saistības. Kalkulators veic aprēķinus, izmantojot visu informāciju par uzņēmumu, kas ir pieejama \"Kredītinformācijas biroja\" sistēmā, tostarp arī par kavētajiem maksājumiem dažādām nozarēm. Lielāko daļu informācijas izmanto arī bankas savu klientu izvērtēšanā. Lai noskaidrotu informāciju, asociācijas mājas lapas sadaļā \"Uzņēmumu kredītspējas kalkulators\" jāievada uzņēmuma reģistrācijas numurs. AS \"Kredītinformācijas birojs\" ir licencēts kredītinformācijas birojs, kas pašlaik pārvalda apjomīgāko fizisko un juridisko personu kredītvēsturu datu bāzi valstī. Tas darbojas saskaņā ar Latvijas Kredītinformācijas biroju likumu, akcionāri ir Latvijas lielākās komercbankas. Uzņēmums ietilpst vienā no lielākajām starptautisko kredītinformācijas pakalpojumu sniedzēju grupām \"Creditinfo Grupa\". Finanšu nozares asociācija ir sabiedriska organizācija, kas pārstāv Latvijas finanšu nozari nacionālā un starptautiskā līmenī. Šobrīd tā apvieno 34 nozares uzņēmumus.", "link": "https://www.delfi.lv/bizness/37293360/bankas_un_finanses/54864716/izstradats-uznemumu-kreditesanas-limita-kalkulators"},
{"title": "Krāpnieki cenšas izvilināt klientu datus ar viltus loterijām, brīdina 'Swedbank'", "category": "Finanses", "body": "\" Swedbank \" aicina cilvēkus būt modriem, jo aktivizējušies krāpnieki, kas atraduši jaunu veidu, kā iegūt klientu datus. Pēdējā laikā krāpnieki cenšas izmantot viltus loterijas, kurās ļaudis aicināti ievadīt savus datus. Izmantojot sociālos tīklus, krāpnieki vilto bankas identitāti, lai ievilinātu potenciālos upurus lamatās ar loteriju vai investīciju piedāvājumiem. \"Loterijas shēma strādā tā, ka klients, kurš piesakās loterijai, ievada savus datus – parasti vārdu un uzvārdu un telefona numuru. Krāpnieki pēc tam izmanto šos datus, lai sazinātos ar potenciālo upuri un izliktos par bankas vai drošības iestāžu darbinieku, kurš apvārdo klientu par it kā notikušu ļaundarību. Šīs sarunas laikā krāpnieki cenšas iegūt klienta uzticību un izvilināt internetbankas pieejas datus. Tāpēc atkal un atkal atgādinām gan saviem, gan citu banku klientiem – nekādā gadījumā neizpaudiet internetbankas lietotājvārdu un pieejas kodus nevienam, kurš to prasa. Pat, ja kāds izliekas par bankas vai  Valsts policijas  darbinieku, pārtrauciet sarunu un paši sazinieties ar savu banku\", iesaka \"Swedbank\" Klientu servisa vadītājs Vadims Frolovs. Iepriekš krāpnieki centās izmantot zagtus datus un tad sazināties ar nelegālās datu bāzēs esošajiem cilvēkiem, bet pēdējā laika tendences liecina, ka krāpnieki datus par saviem upuriem iegūst, jo paši upuri tos ievada, ticot, ka piedalās, piemēram, loterijā. Tāpat vēl joprojām daļa klientu uzķeras uz viltus investīciju piedāvājumiem, kur tiek solīta galvu reibinoša peļņa. \"Ja kāds sola galvu reibinošu peļņu, visticamāk, tā ir krāpšana. Investīciju jomā visi tirgus dalībnieki strādā daudz maz vienādos apstākļos. Tāpēc ieteikums būtu vienmēr pārliecināties par komersantu, kurš piedāvā investīciju pakalpojumus. To var izdarīt  FKTK  mājas lapā. Klasiski šādi krāpnieki pierunā uzstādīt \"AnyDesk\" programmu, kas ļauj pēc tam iegūt informāciju, kā piemēram, karšu vai internetbankas pieejas datus\", atklāj Vadims Frolovs. Tāpat arī krāpnieki aktivizējušies mēģinājumos apkrāpt uzņēmumu darbiniekus. Atsevišķos gadījumos saņemtas ziņas, ka uzņēmumi zaudējuši naudu, jo pārskaitījuši to uz krāpnieku norādītiem kontiem. Tiem izdevies radīt iespaidu uzņēmumu darbiniekiem, ka sadarbības partneriem mainījušies rekvizīti un piestādījuši viltus rēķinus. Vienkāršākais veids, kā pārliecināties par to, ka konta maiņa ir patiesa un nav krāpnieku rosināta, ir sazināties ar sadarbības partneri citā saziņas kanālā. Ņemot vērā, ka krāpnieku darbības turpinās, \"Swedbank\" mudina būt kritiskiem pret jebkāda veida zvaniem vai paziņojumiem par sava konta stāvokli. Īpaši, ja tie saņemti krievu valodā. Ja bankas darbiniekiem būs aizdomas, ka klienta dati ir nonākuši krāpnieku rokās, banka bloķēs pieeju kontam, internetbankai vai maksājumu kartēm, nevis zvanīs savam klientam. Tāpat banka aicina sabiedrību ziņot sociālo tīklu administrācijai par aizdomīgām reklāmām sociālajos tīklos, jo bieži vien, krāpniecisku saturu var izskaust to \"atzīmējot\" kā iespējamu krāpšanu. Jo vairāk šādas reklāmas ar viltus loterijām tiks noziņotas, jo mazāks to cilvēku skaits, kas varētu iekrist krāpnieku nagos. Tāpat jāpatur prātā, ka krāpnieku darbības visu laiku mainās, tāpēc \"Swedbank\" aicina klientus atcerēties zelta likumu – dati ir drošībā tik ilgi, kamēr tos nevienam neizpaužam. Savukārt pat vismazāko šaubu gadījumā ikviens klients aicināts nekavējoties sazināties ar bankas konsultāciju centru.", "link": "https://www.delfi.lv/bizness/37293360/bankas_un_finanses/54865454/krapnieki-censas-izvilinat-klientu-datus-ar-viltus-loterijam-bridina-swedbank"},
{"title": "Nedēļa kriptovalūtu vidē: finanšu milži un regulatori laužas iekšā digitālo monētu pasaulē", "category": "Finanses", "body": "“ Delfi Bizness ” jau iepriekš rakstījis, ka gan ASV, gan Eiropas Savienībā cilpa ap kriptopasauli savelkas ciešāk, jo aizvien vairāk politiķu un amatpersonu meklē ceļus, kā ierobežot iepriekš brīvā vaļā dzīvojošo digitālo monētu pasauli. Vienlaikus finanšu nozares lielie spēlētāji sāk piedāvāt aizvien vairāk kriptovalūtu pakalpojumu. FTX ir viens no kriptopasaules milžiem. Taču biržas apmēri neaizkavēja, iespējams, tieši otrādi, veicināja ASV Teksasas štata finanšu uzraugu interesi. “Regulējumu izpildes nodaļa tagad izmeklē “FTX Trading”, “FTX US” un to vadītāju iesaisti, tostarp Sema Bankmana-Frīda,” sacīja Džozefs Džeisons Rotunda, Teksasas štata vērtspapīru padomes izpilddirektors. Kriptomiljonārs Sems Bankmans-Frīds, FTX vadītājs, dažkārt tiek saukts par vienu no ietekmīgākajiem kriptopasaules spēlētājiem. CNN  raksta, ka šobrīd biržā notiek izmeklēšana, lai noskaidrotu, vai kriptovalūtu darījumi nav pielīdzināmi darījumiem ar vērtspapīriem. Džons Rīds Stārks, kriptovalūtu kritiķis, sarunā ar CNN norādījis, ka FTX izmeklēšana ir “priekšvēstnesis gaidāmajām regulējuma izpildes prasībām pret kriptovalūtu pasauli”. FTX nebūt nav vienīgais uzņēmums, kas šobrīd tiek pārbaudīts.", "link": "https://www.delfi.lv/bizness/37293360/bankas_un_finanses/54865760/nedela-kriptovalutu-vide-finansu-milzi-un-regulatori-lauzas-ieksa-digitalo-monetu-pasaule"},
{"title": "'Capitalia' izveido pirmo obligāciju fondu Latvijā", "category": "Finanses", "body": "\"Capitalia\" izveidojusi pirmo obligāciju fondu Latvijā, kas veic ieguldījumus  Baltijas  valstu uzņēmumu obligācijās ar mērķa gada atdevi 8% līdz 10% apmērā, liecina finansēšanas uzņēmuma sniegtā informācija. Tas došot iespēju privātiem investoriem iegādāties obligācijas, kas citkārt cenas un apjoma dēļ līdz šim nebija pieejamas. Minimālais slieksnis ieguldījumam \"Capitalia\" obligāciju fondā ir 25 000 eiro. \"Obligāciju tirgū tāpat kā akciju tirgos pēdējā gada laikā ir vērojami kritumi. Piemēram, attīstības valstu obligāciju indeksu fondi ir samazinājušies vērtībā no 15% līdz 20%. Tā rezultātā spēcīgu uzņēmumu izlaistas parādzīmes ir pieejamas ar nozīmīgām atlaidēm, tāpēc šis ir labs laiks tās pirkt arī Baltijas valstīs. Tas bija viens no pamudinājumiem mums, \"Capitalia\", izveidot pirmo obligāciju fondu Latvijā, kas ļautu privātajiem investoriem iegādāties obligācijas, kas nav publiski pieejamas vai arī ir ar augstu minimālo ieguldījumu slieksni, piemēram, kā \" airBaltic \" gadījumā, kur tas ir 100 000 eiro,\" stāsta Juris Grišins, \"Capitalia\" vadītājs (fotogrāfijā). Kā norāda Grišins, diversifikācija ieguldījumos, tajā skaitā pērkot obligācijas, ir ļoti svarīga, jo palīdz samazināt risku, nezaudējot atdeves apmēru. Diversificētam vērtspapīru portfelim būtu jāsatur vismaz 10, bet vēlams 20 ieguldījumus vai vairāk. \"Capitalia\" ir finansējuma un finanšu konsultāciju sniedzējs uzņēmumiem Baltijas valstīs. \"Capitalia\" ir finansējusi apgrozāmos līdzekļus un kapitāla investīcijas aptuveni 5000 uzņēmumiem, ieguldot vairāk nekā 100 miljonus eiro to attīstībā.", "link": "https://www.delfi.lv/bizness/37293360/bankas_un_finanses/54868624/capitalia-izveido-pirmo-obligaciju-fondu-latvija"},
{"title": "Inflācijai piesaistītās obligācijas - kas tās tādas un vai pasargās uzkrājumus no cenu kāpuma?", "category": "Finanses", "body": "Laikā, kad kāpjošas cenas samazina naudas vērtību, viens no šķietami pievilcīgiem veidiem, kā aizsargāt savus uzkrājumus no inflācijas, ir nopirkt tā saucamās inflācijai piesaistītās obligācijas. Kā tās darbojas un vai strauji augošas inflācijas apstākļos tās tik tiešām ir labs ieguldījums šajā video skaidro uzņēmējs un programmas \" Neatkarīgais investors \" vadītājs Toms Kreicbergs. Parasti šādas obligācijas emitē lielas valstis vai uzņēmumi, populārākās ir ASV, Vācijas, Francijas vai Itālijas inflācijai piesaistītās obligācijas. Nopērkot šādu valsts obligāciju, vienkārši runājot, tu aizdod valstij naudu. Piemēram, nopērkot obligācijas par 1000 eiro, nākotnē šī valsts atmaksās 1000 eiro plus inflācija. \"Attiecīgi, ja tu, piemēram, ieguldīji 10-gadīgās obligācijās un 10 gadu laikā Eiropā cenas dubultojas, tad, piemēram, Vācijas inflācijai piesaistītās obligācijas tev atmaksātu 2000 eiro, nevis 1000,\" inflācijai piesaistīto obligāciju darbības principu skaidro Kreicbergs. Šī brīža situācijā, kad inflācija ir augsta visā pasaulē, kad norisinās karš un ir daudzi citi izaicinājumi, šāds piedāvājums izklausās gandrīz pārāk labs, lai būtu patiesība, un tā tas arī ir, saka Kreicbergs. Viņš skaidro, ka pēdējos gados procentu likmes ir ārkārtīgi zemas. Nopērkot parastās valsts obligācijas, var nopelnīt 1 vai 2% gadā, vai pat 0% gadā. Tādēļ ir nesamērīgi gaidīt, ka infācijai piesaistītās obligācijas pēkšņi maksās investoriem būtiski vairāk. \"Finansēs brīvpusdienu nav. Ja tu šobrīd gribi iegādāties inflācijai piesaistītas obligācijas, piedāvājums ir daudz mazāk pievilcīgs. Tu vari būtībā iesaldēt atdevi, kas ir inflācijas mīnus x,\" saka Kreicbergs. Piemēram, Vācijas inflācijai piesaitīto 10 gadu obligāciju ienesīgums šobrīd ir ap inflācija mīnus nedaudz vairāk kā 2%, savukārt 2-gadīgo obligāciju atdeve ir inflācija mīnus 5,5%. Tādējādi, nopērkot šādas obligācijas, tu pilnīgi ar garantiju zini, ka tava nauda zaudēs vērtību, norāda speciālists. Viņš gan piebilst, ka ir situācijas, kurās inflācijai piesaistītās obligācijās var būt vērts ieguldīt. \"Ja tev ir kaut kādi uzkrājumi, kurus tu nevari atļauties ieguldīt nekur, kur ir kaut kāds jūtams risks un tu domā, ka inflācija nākotnē paātrināsies, un tu gribi aizsargāties no šāda scenārija, tad var būt laba doma apsvērt šīs inflācijai piesaistītās obligācijas,\" saka Kreicbergs. Savukārt, ja ir interese ieguldīt, lai nosegtu inflāciju un iespējams arī vairotu naudas vērtību, tad ir jāmeklē citi ieguldījumi. \"Sliktās ziņas ir tādas, ka citi ieguldījumi vienmēr nāks ar augstāku risku nekā šīs stabilās, lielo valstu obligācijas. Bet labā ziņa ir tāda, ka ja tu zini, ko tu dari, ja tu izvēlies saprātīgus ilgtermiņa ieguldījumus, šos riskus ir iespējams pārvaldīt,\" skaidro uzņēmējs. Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko YouTube kanālam  \"Neatkarīgais investors\" . Ja arī tevi interesē attīstīt savas ieguldīšanas prasmes,  dodies šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/54866016/inflacijai-piesaistitas-obligacijas-kas-tas-tadas-un-vai-pasargas-uzkrajumus-no-cenu-kapuma"},
{"title": "EK apstiprina Latvijas Partnerības līgumu ES fondu 2021.-2027. gada plānošanas periodam", "category": "Finanses", "body": "Piektdien, 21. oktobrī, Eiropas Komisijā (EK) ir oficiāli apstiprināts  Finanšu ministrijas  (FM) izstrādātais Partnerības līgums  Eiropas Savienības  (ES) investīciju fondu 2021.-2027. gada plānošanas periodam. Partnerības līgumā ir izklāstīta Latvijas stratēģija, prioritātes un kārtība attiecībā uz ES fondu efektīvu un lietderīgu izmantošanu jaunajā plānošanas periodā, nodrošinot visu investīciju koordināciju un to savstarpēju sinerģiju, informē FM. \"Šodien EK apstiprinātais Partnerības līgums ir pavēris iespēju Latvijas ekonomikas attīstībai nākamo septiņu gadu laikā saņemt kārtējo apjomīgo kohēzijas politikas finansējumu vairāk nekā 5,4 miljardu eiro apmērā. Tās ir visnozīmīgākās investīcijas Latvijā, kuras veido lielāko daļu no kopējā publiskā finansējuma,\" pauž finanšu ministrs  Jānis Reirs . Vienlaikus viņš norāda, ka darbs ir aktīvi jāturpina, lai jau gada izskaņā sagaidītu pozitīvu EK lēmumu par ES kohēzijas politikas programmas 2021.-2027. gadam apstiprināšanu un operatīvi varētu uzsākt investīciju programmu un projektu īstenošanu. Partnerības līgums ir hierarhiski augstākais investīcijas apkopojošs dokuments, kas izstrādāts, balstoties uz Nacionālajā attīstības plānā 2021.–2027. gadam noteiktajām prioritātēm un mērķiem. 2021.-2027. gada ES kohēzijas politikas investīcijas paredzēts novirzīt sešiem galvenajiem virzieniem. Pirmais no tiem – viedāka Eiropa – paredz inovatīvas un viedas ekonomiskās pārmaiņas, pētniecības un prasmju attīstīšanu, atbalstu uzņēmējdarbībai un digitalizācijai. Otrais virziens – zaļāka Eiropa –paredz virzību uz klimatneitralitāti, pielāgojoties klimata pārmaiņām un īstenojot vides aizsardzības politiku. Trešais virziens – ciešāk savienota Eiropa, kas mērķēts droša, ilgtspējīga un pieejama transporta attīstības veicināšanai. Ceturtais ieguldījumu virziens – sociāla un iekļaujoša Eiropa – vērsts uz Latvijas iedzīvotāju vienādu iespēju un piekļuves nodrošināšanu izglītībai, veselības aprūpei un darba tirgum. Piektais no virzieniem – iedzīvotājiem tuvāka Eiropa – veicinās ilgtspējīgu un līdzsvarotu reģionu attīstību. Savukārt pēdējais, sestais virziens paredz atbalstu sociālekonomisko grūtību risināšanai saistībā ar pārkārtošanos uz klimatneitralitāti.", "link": "https://www.delfi.lv/bizness/37293360/bankas_un_finanses/54868706/ek-apstiprina-latvijas-partneribas-ligumu-es-fondu-2021-2027-gada-planosanas-periodam"},
{"title": "Septembrī iedzīvotāji mazāk tērējuši izklaidei, viesnīcām un auto aprūpei, secinājusi 'Citadele'", "category": "Finanses", "body": "Septembrī sarukuši iedzīvotāju tēriņi izklaidei, kā arī maksājumi viesnīcās un viesu mājās, \"Delfi Bizness\" pavēstīja bankā \" Citadele \", atsaucoties uz tās maksājumu karšu datiem. Tāpat samazinājās veikto pirkumu apjoms degvielas uzpildes stacijās un to mobilajās lietotnēs, kā arī citi tēriņi, kas saistīti ar auto aprūpi. Savukārt dati par veiktajiem pirkumiem avio biļešu iegādei liecina, ka augustā pirkumu skaits mazliet samazinājies, tomēr septembrī atkal pieaudzis, liecinot par rudens un ziemas ceļojumu plānošanu. \"Citadele\" secinājusi, ka pirkumu apjoms sarucis dažādās ar atpūtu saistītās jomās, piemēram, izklaides un kultūras pasākumu apmeklēšana septembrī, salīdzinot ar augustu, samazinājusies par 13%, nakšņošana viesnīcās un viesu mājās – 22%. Jūnijā sasniegts lielākais avio biļešu iegādes apjoms šī gada laikā, kas norāda uz aktīvu vasaras atvaļinājumu plānošanu. Savukārt, salīdzinot ar jūliju, augustā avio biļešu iegāde samazinājusies par teju 10%, bet septembrī aktivitāte atgriezusies, pieaugot par 13%. Vienlaikus ēšana ārpus mājas samazinājusies straujāk nekā ēdiena pasūtīšana uz mājām – restorānu apmeklēšana klātienē samazinājusies par 8%, tomēr kopumā aktivitāte restorānos septembrī ir mazinājies minimāli. Pirkumu apjoms nav mainījies mazumtirdzniecības veikalos, savukārt par 18% tas ir palielinājies lielveikalos. Salīdzinot ar augusta mēnesi, par 14% pieaudzis arī ar ārstniecību saistīto izdevumu skaits.", "link": "https://www.delfi.lv/bizness/37293360/bankas_un_finanses/54871206/septembri-iedzivotaji-mazak-terejusi-izklaidei-viesnicam-un-auto-aprupei-secinajusi-citadele"},
{"title": "ASV investori priecīgi par stingrāku kriptovalūtu uzraudzību", "category": "Finanses", "body": "Lai gan  kriptovalūtas  sākotnēji radās ar domu pretoties regulētājai un kontrolētajai finanšu pasaulei, ko daudzi tolaik arī apsveica un slavēja, milzu nestabilitāte, krāpniecības un sliktas pārvaldības gadījumi un zaudētie miljoni, šķietami vispārējo noskaņojumu ir mainījuši. Kā ziņo \"Bloomberg\", balstoties uz \"MLIV Pulse\" aptauju, vairums investoru, gan amatieri, gan profesionāļi uzskata, ka stingrāka uzraudzība ir laba lieta. Teju 60% no aptaujas dalībniekiem piekrīt, ka regulācija veicinās viņu vēlmi investēt. \"Es esmu \"jā\" nometnē. Kā profesionālam investoram jums ir nepieciešama regulēta investīciju iespēja, un tas paver durvis profesionāliem investoriem, lai iesaistītos kriptovalūtā,” sacīja \"TIAA Bank\" globālo tirgu prezidents Kriss Gafnijs. \"Jo vairāk kriptovalūtu var atgūt no \"mežonīgajiem rietumiem\" un izmantot tradicionālos ieguldījumus, jo labāk tas būs.\" Aptauja arī atklāja ekspertu un amatieru prognozes par atlikušo gadu. Proti, ja vasaras sākumā tika prognozēts, ka digitālās valūtas vērtība svārstīsies robežās no 10 līdz 30 tūkstošiem, tad tagad prognozes ir mērenākas. Investori paredz, ka cena būs 17 līdz 25 tūkstošu amplitūdā. Šobrīd oktobra izskaņā \"Btcoin\" cena turas ap 19 tūkstošiem par vienu monētu. Savukārt kopumā, kā raksta \"Bloomberg\" viedoklis par kriptovalūtām vēl aizvien svārstās starp - \"nākotni\" un \"piramīdas shēmu\".", "link": "https://www.delfi.lv/bizness/37293360/bankas_un_finanses/54871218/asv-investori-priecigi-par-stingraku-kriptovalutu-uzraudzibu"},
{"title": "Iedzīvotājiem šogad izkrāpti vairāk nekā 8 miljoni eiro – kā nekļūt par finanšu krāpšanas upuri?", "category": "Finanses", "body": "Nedalies ar personīgu informāciju Nekad nedz telefoniski, nedz internetā neatsaucieties aicinājumiem sniegt informāciju par bankas pieejām, maksājumu kartēm, parolēm un kodiem, kā arī neievadiet šos datus atsūtītajās interneta saitēs. Vienmēr atcerieties, ka bankas vai policijas darbinieki nekad nevaicās jums pēc konta piekļuves datiem, tāpēc ar šo informāciju jums nebūtu jādalās. Rūpīgi pārbaudi informāciju Vienmēr pārbaudiet, kāda tīmekļa vietnes adrese ir redzama interneta pārlūkprogrammas adrešu joslā – vai tā atbilst pakalpojumu sniedzējam, ko vēlējāties apmeklēt. Ja izmantojat kādu interneta meklētājprogrammu (piemēram, \" Google \" vai \"Bing\"), nepārliecinoties neveriet vaļā pirmo vietni, kas ir atzīmēta kā reklāma. Pirms ievadīt sensitīvus datus (lietotājvārdu, paroli, autorizācijas kodus, maksājumu karšu datus) kādā tīmekļa vietnē, vēlreiz pārliecinieties, vai tīmekļa vietne ir īstā. Pārbaudiet, vai ziņojumā norādītā kontaktinformācija ir īsta – saziņai ar banku izmantojiet oficiālos avotus un publiski pieejamus tālruņa numurus. Nepaļaujieties uz zvanītāja tālruņa numuru un neatzvaniet uz to. Neatsaucies uz lūgumu pēc operatīvas rīcības Cilvēka prāts mēdz apjukt situācijās, kur nepieciešams ātrs lēmums. Ja kāds pakalpojuma sniedzējs jūs steidzina un jūtaties apmulsis un neesat pārliecināts, kā rīkoties, tad bez steigas un ar vēsu prātu veltiet laiku pārdomām. Atcerieties pirmo padomu – pārbaudiet visu informāciju. Nedz banka, nedz citas leģitīmas organizācijas nesteidzinās nevienu klientu uz tūlītēju rīcību. Tāpat, saņemot neticami izdevīgu investīciju piedāvājumu, nesteidzieties pieņemt lēmumu un pārliecinieties par darījuma izdevīgumu pie uzticama speciālista vai bankas. Neatver saites un pielikumus no aizdomīgiem e-pastiem Vispirms uzmanīgi pārbaudiet e-pasta adresi un sūtītāju – vai tas ir pazīstams un reāls, jo nereti e-pasta adrese izveidota līdzīga, bet iztrūkst kāds burts vai ir izmantots simbols, tādējādi imitējot kādu lietotājvārdu vai organizācijas nosaukumu. Tāpat neatsaucieties aicinājumiem instalēt nekādas programmas vai aplikācijas. Noteikti neievadiet bankas informāciju nedz atsūtītajās saitēs, nedz piedāvātajās programmās.", "link": "https://www.delfi.lv/bizness/37293360/bankas_un_finanses/54855366/iedzivotajiem-sogad-izkrapti-vairak-neka-8-miljoni-eiro-ka-neklut-par-finansu-krapsanas-upuri"},
{"title": "Latvija starptautiskajos finanšu tirgos aizņēmusies 850 miljonus eiro", "category": "Finanses", "body": "Valsts kase  ceturtdien, 20.oktobrī, Latvijas vārdā starptautiskajos finanšu tirgos emitēja eiroobligācijas ar dzēšanas termiņu 2027.gada martā, piesaistot finansējumu 850 miljonu eiro apmērā ar ienesīgumu 4,198% un fiksējot kupona likmi 3,875%. Kopējais pieprasījums pēc Latvijas eiroobligācijām pārsniedza 2,1 miljardu eiro. Kopumā saņemti pieteikumi no vairāk nekā 80 investoriem, informē Valsts kasē. Vērtspapīrus iegādājās investori no vairākām Eiropas valstīm, piemēram, Vācijas, Austrijas, Ziemeļvalstīm, Šveices, Beniluksa valstīm. Emisijas vadošās bankas bija \"Citi\", \" Deutsche Bank \", \"Erste Group\" un \"Nomura\". Pēdējo reizi Latvija starptautiskajos finanšu tirgos aizņēmās 2021.gada jūnija beigās, kad Valsts kase starptautiskajos finanšu tirgos emitēja septiņu gadu obligācijas, piesaistot 500 miljonus eiro ar ienesīgumu 0,003% un fiksējot kupona likmi 0%.", "link": "https://www.delfi.lv/bizness/37293360/bankas_un_finanses/54873236/latvija-starptautiskajos-finansu-tirgos-aiznemusies-850-miljonus-eiro"},
{"title": "Baltijas biržās pirmdien lielākais apgrozījums bija ar 'Enefit Green' akcijām", "category": "Finanses", "body": "Baltijas  biržās pirmdien lielākais apgrozījums bija ar Igaunijas enerģētikas uzņēmuma \" Enefit  Green\" akcijām, liecina tirdzniecības dati. Ar \"Enefit Green\" akcijām veikti 360 darījumi par 197 155 eiro. Vērtspapīru kontus mainīja 47 745 akcijas, kuru cena pirmdien palielinājās par 2,25% - no 4,084 eiro līdz 4,176 eiro par akciju. Otrajā vietā pēc apgrozījuma bija tirdzniecība ar Igaunijas finanšu grupas \"LHV Group\" akcijām, ar kurām veikti 434 darījumi par 172 555 eiro. Vērtspapīru kontus mainīja 57 542 akcijas, kuru cena pirmdien palielinājās par 0,33% - no 2,99 eiro līdz trīs eiro par akciju. Savukārt trešajā vietā bija tirdzniecība ar Lietuvas enerģētikas uzņēmuma \"Ignitis grupe\" akcijām, ar kurām veikti 172 darījumi par 153 995 eiro. Vērtspapīru kontus mainīja 8416 akcijas, kuru cena pirmdien palielinājās par 0,66% - no 18,26 eiro līdz 18,38 eiro par akciju. No Latvijas uzņēmumiem lielākais apgrozījums - 3922 eiro - pirmdien bija ar degvielas mazumtirdzniecības uzņēmuma \" Virši-A \" akcijām. Vērtspapīru kontus 32 darījumos mainīja 895 akcijas, kuru cena pirmdien samazinājās par 0,11% - no 4,385 eiro līdz 4,38 eiro par akciju. Kopumā Baltijas regulētajā tirgū pirmdien veikti 2904 darījumi par 1 008 016 eiro. Baltijas Alternatīvajā tirgū \"First North\" pirmdien veikti 217 darījumi par 17 907 eiro.", "link": "https://www.delfi.lv/bizness/37293360/bankas_un_finanses/54873532/baltijas-birzas-pirmdien-lielakais-apgrozijums-bija-ar-enefit-green-akcijam"},
{"title": "Akciju cenas ASV un Eiropas biržās pieaug, naftas cenas krītas", "category": "Finanses", "body": "Eiropas biržās bija kāpums par spīti datiem, ka Lielbritānija un Vācija virzās uz recesiju. Volstrītā akciju cenas pieauga otro tirdzniecības sesiju pēc kārtas, ko sekmēja ne tikai pazīmes par Lielbritānijas politiskās dzīves normalizēšanos, bet arī optimisms par kompāniju peļņu. Optimismu tirgos veicināja arī ziņas, ka Eiropas gāzes cenas ir četru mēnešu zemākajā līmenī. Nīderlandes gāzes TTF cena pirmoreiz kopš jūnija noslīdēja zem 100 eiro līdz 96,50 eiro par megavatstundu. Grupas \"Energi Danmark\" analītiķi izskaidroja gāzes cenu kritumu ar mēreniem laikapstākļiem Eiropā un lieliem gāzes uzkrājumiem pirms ziemas. Naftas cenas kritās bažās par ekonomikas recesiju. ASV biržu indekss \"Dow Jones Industrial Average\" pirmdien pieauga par 1,3% līdz 31 499,62 punktiem, indekss \"Standard & Poor's 500\" kāpa par 1,2% līdz 3797,34 punktiem, bet indekss \"Nasdaq Composite\" palielinājās par 0,9% līdz 10 952,61 punktam. Londonas biržas indekss FTSE 100 pirmdien pieauga par 0,6% līdz 7013,99 punktiem, Frankfurtes biržas indekss DAX 30 kāpa par 1,6% līdz 12 931,45 punktiem, bet Parīzes biržas indekss CAC 40 palielinājās par 1,6% līdz 6131,36 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 0,6% līdz 85,05 ASV dolāriem par barelu. \"Brent\" markas jēlnaftas cena Londonas biržā saruka par 0,3% līdz 93,26 dolāriem par barelu. Eiro vērtība pret ASV dolāru pirmdien pieauga no 0,9863 līdz 0,9876 dolāriem par eiro, britu mārciņas vērtība pret ASV dolāru kāpa no 1,1258 līdz 1,1281 dolāram par mārciņu, bet ASV dolāra vērtība pret Japānas jenu palielinājās no 147,65 līdz 148,95 jenām par dolāru. Eiro vērtība pret britu mārciņu pieauga no 87,26 līdz 87,56 pensiem par eiro.", "link": "https://www.delfi.lv/bizness/37293360/bankas_un_finanses/54874002/akciju-cenas-asv-un-eiropas-birzas-pieaug-naftas-cenas-kritas"},
{"title": "Jaunus 'vienradžus' meklējot. Pieci neparasti Baltijas uzņēmumu IPO – vai ir vērts ieguldīt šajās akcijās?", "category": "Finanses", "body": "Kā nopelnīt ar strauji augošo tehnoloģiju jaunuzņēmumu akcijām? Viens no variantiem – izmēģināt \"Nasdaq First North\" (NFH) alternatīvo tirgu, ko neiegrožo tik stingri noteikumi kā regulēto tirgu. Vienīgi jāpatur prātā, ka, to izmantojot, pastāv gan milzīgas izaugsmes iespējas, gan strauja krituma varbūtība. Pētīsim konkrētus piemērus – kā strādā alternatīvais tirgus, un kā nenošaut greizi, investējot līdzekļus potenciālajos \"vienradžos\". Šajā rakstā \"Delfi Bizness\" skaidro:", "link": "https://www.delfi.lv/bizness/37293360/bankas_un_finanses/54867796/jaunus-vienradzus-meklejot-pieci-neparasti-baltijas-uznemumu-ipo-vai-ir-verts-ieguldit-sajas-akcijas"},
{"title": "'Luminor' pensiju fondi iegulda 15 miljonus eiro 'Livonia Partners'", "category": "Finanses", "body": "Bankas \" Luminor \" pārvaldītie pensiju fondi Latvijā, Lietuvā un Igaunijā atbalstījuši vienu no lielākajiem  Baltijas  privātā kapitāla ieguldījumu pārvaldniekiem \"Livonia Partners\", otrajā parakstīšanas posmā investējot 15 miljonus eiro, \"Delfi Bizness\" informēja bankā. Būtisku daļu \"Livonia Partners Fund II\" finansējuma plānots ieguldīt uzņēmumos, kas risina klimata pārmaiņu un vides ilgtspējas jautājumus. \"Fonda vadības komandas investīciju pieredze un sasniegtie rezultāti, kā arī fokusēšanās uz ilgtspēju saskan ar \"Luminor\" ilgtermiņa pensiju fondu vērtības palielināšanu. Vēlamies vairot iespēju Baltijas uzņēmumiem piekļūt finansējumam un īstenot savus attīstības mērķus, tādējādi veicinot visa Baltijas reģiona izaugsmi,\" saka \"Luminor\" Aktīvu pārvaldīšanas un pensiju daļas vadītājs Baltijā Atis Krūmiņš. \"Livonia Partners Fund II\" ir klasificēts kā 8. panta jeb \"gaiši zaļais\" fonds saskaņā ar ES jauno Ilgtspējīgas finanšu informācijas atklāšanas regulu. Bankā uzsver, ka šo fondu atbalsta vairāki institucionālie investori, piemēram, Baltijas un Ziemeļvalstu pensiju fondi, starptautiskās institūcijas un privātie investori. Daudzi \"Livonia Partners Fund I\" investori turpina ieguldīt arī \"Livonia Partners Fund II\", kas piesaistījis arī jaunus investorus. Kopējais \"Livonia Partners Fund II\" apmērs ir 157 miljoni eiro, un vismaz 10% no kapitāla fonds apņemas ieguldīt projektos, kas risina klimata pārmaiņas un vides ilgtspējību, kā arī veicina sabiedrības labklājību un veselību. \"Livonia Partners\" galvenokārt investē mazos un vidējos uzņēmumos Baltijas reģionā un ārpus tā ar spēcīgu izaugsmes potenciālu. Uzņēmuma vērtība parasti ir robežās no 10 miljoniem līdz 100 miljoniem eiro. Galvenās investīciju jomas pirmajam fondam bija specializētā ražošana, kā arī tehnoloģiju, mediju un telekomunikāciju sektors. Investīciju mērķis - palīdzēt uzņēmumiem spert nozīmīgu attīstības soli, lai kļūtu par globāliem līderiem savā segmentā. Kopš pirmā fonda izveides 2015. gadā \"Livonia Partners\" ir īstenojis 21 ieguldījumu darījumu, izveidojot Baltijas un Ziemeļvalstu uzņēmumu portfeli ar vairāk nekā 2400 darbinieku un kopējiem ieņēmumiem, kas pārsniedz 400 miljonus eiro. \"Livonia Partners Fund II\" pārvaldnieks ir reģistrēts Latvijā, un tā darbību regulē Latvijas Finanšu un kapitāla tirgus komisija. \"Livonia Partners\" ir Baltijas mēroga riska kapitāla pārvaldnieks, kas darbību sākās 2013.gadā. Uzņēmumu dibināja vadošie partneri Kristīne Bērziņa, Mindaugs Utkevičs, Rains Lehmuss un Kaido Veske. Primārais riska kapitāla fondu pārvaldnieka mērķis ir dot izaugsmes iespējas tieši vietēja mēroga uzņēmumiem. Ar \"Livonia Partners\" atbalstu Baltijā attīstījušies tādi uzņēmumi, kā \"Santa Monica Networks\", \"Hortes\", \"Cgates\", \"Klaasimeister\", \"Thermory\" un citi. Kopējais \"Livonia Partners\" pārvaldītais investīciju portfeļa apmērs pārsniedz 180 miljonus eiro. \"Luminor\" ir viens no lielākajiem pensiju pārvaldītājiem Baltijā ar pensiju otrā līmeņa un trešā līmeņa risinājumiem. \"Luminor\" grupas uzņēmumi Igaunijā, Latvijā un Lietuvā pārvalda pensiju aktīvus EUR 1,5 mljrd. apmērā un piedāvā saviem klientiem izvēli no vairāk nekā 25 pensiju fondiem.", "link": "https://www.delfi.lv/bizness/37293360/bankas_un_finanses/54874826/luminor-pensiju-fondi-iegulda-15-miljonus-eiro-livonia-partners"},
{"title": "'Swedbank' palielinājusi Latvijas IKP pieauguma prognozi šim gadam līdz 2,8%", "category": "Finanses", "body": "\" Swedbank \" palielinājusi Latvijas iekšzemes kopprodukta (IKP) pieauguma prognozi šim gadam no 2,4% līdz 2,8%, paredzot straujāko ekonomikas izaugsmi starp Baltijas valstīm, liecina publiskotais bankas jaunākais ekonomikas apskats. Vienlaikus Latvijas ekonomikas pieauguma prognoze 2023. gadam samazināta no augustā prognozētajiem 0,4% līdz 0%. Savukārt Latvijas ekonomikas pieauguma prognoze 2024. gadam samazināta no 3,5% līdz 2,9%, joprojām paredzot straujāko ekonomikas izaugsmi starp Baltijas valstīm. Tajā pašā laikā \"Swedbank\" nedaudz samazinājusi Latvijas gada vidējās inflācijas prognozi šim gadam no augustā prognozētajiem 17,5% līdz 17,3%, prognozējot lēnāko patēriņa cenu kāpumu starp Baltijas valstīm. 2023. gadam Latvijas gada vidējās inflācijas prognoze palielināta no 7,5% līdz 9%, bet 2024.gadam - no 2% līdz 2,5%. Vienlaikus \"Swedbank\" samazinājusi Igaunijas IKP pieauguma prognozi šim gadam no iepriekš prognozētajiem 1,7% līdz 0,5%, bet IKP pieauguma prognoze nākamajam gadam samazināta no 0,5% līdz 0%. 2024. gadā \"Swedbank\" Igaunijā joprojām prognozē IKP pieaugumu 2,5% apmērā. Igaunijā gada vidējās inflācijas prognoze šim gadam palielināta no 18,5% līdz 18,8%, 2023.gadam - no 7,1% līdz 8,9%, bet 2024. gadā Igaunijā gada vidējā inflācija joprojām prognozēta 2% apmērā. Savukārt Lietuvas IKP pieauguma prognoze šim gadam saglabāta 2% apmērā, nākamajam gadam saglabāta 0% apmērā, bet IKP pieauguma prognoze 2024. gadam samazināta no 2,5% līdz 2,1%. Tajā pašā laikā Lietuvā gada vidējās inflācijas prognoze šim gadam palielināta no 17,8% līdz 19,2%, 2023.gadam - no 6% līdz 8,7%, bet 2024.gadam Lietuvā gada vidējā inflācija prognozēta samazināta no 2,5% līdz 2,3%. Jaunākajā \"Swedbank\" ekonomikas apskatā teikts, ka Latvijā ekonomikas izaugsme 2022.gadā gaidāma ap 2,8%, pateicoties spēcīgajam gada sākumam. Savukārt 2023.gads, pēc \"Swedbank\" prognozēm, paies stagnācijas zīmē - gads sāksies ar kritumu, bet no otrā ceturkšņa gaidāma lēna atkopšanās. Bankas ekonomikas apskatā teikts, ka ekonomikas izaugsme bremzējas, un ekonomikas noskaņojuma rādītāji, it īpaši iedzīvotāju finansiālo situāciju raksturojošie, ir būtiski pasliktinājušies augošās dzīves dārdzības iespaidā. \"Swedbank\" joprojām sagaida, ka lejupslīde Latvijas ekonomikā būs sekla un ilgs vien dažus ceturkšņus. Ekonomika sāks pamazām atgūties no rudenīgi-ziemīgajiem mīnusiem 2023. gada otrajā ceturksnī. Inflācija, bankas ieskatā, augstāk vairs nekāps, tomēr gada aukstajos mēnešos arī stipri neatkāpsies. Patēriņa cenu kāpums jeb inflācija mazināsies nākamā gada laikā, gadu noslēdzot jau ierastākā 2-3% līmenī. Cenu kritums gan joprojām prognozēts netiek. \"Swedbank\" samazinājusi ekonomikas izaugsmes prognozes gan ASV, gan eirozonas lielākajām valstīm. Nākamgad šajās valstīs , pēc bankas ekspertu prognozētā, lielākoties gaidāma stagnācija jeb ekonomikas izaugsme, kas daudz neatšķirsies no 0%. Savukārt 2024. gadā izaugsme atgriezīsies, bet būs vāja, ap 1,2-1,6%. Turklāt Ķīnas devums globālajā ekonomikā būs mazāks nekā ierasts, jo tās izaugsmi turpina ierobežot nekustāmā īpašuma cenu kritums un stingrā Covid-19 ierobežojumu stratēģija. Augstā inflācija un procentu likmju kāpums arvien vairāk slāpē pasaules ekonomikas izaugsmi, teikts \"Swedbank\" ekonomikas apskatā. Tuvākie mēneši radīs vislielākos izaicinājumus, jo inflācija spītīgi turēsies augstā līmenī vai pat vēl vairāk pakāpsies. Tajā pašā laikā, lai novērstu augstās inflācijas iesakņošanos, lielākā daļa centrālo banku ASV un Eiropā turpinās paaugstināt procentu likmes. Turklāt gada aukstajos mēnešos augs pieprasījums pēc energoresursiem, kas var radīt to pieejamības problēmas un jaunus energoresursu cenu lēcienus, it īpaši Eiropā, norāda \"Swedbank\". Iedzīvotāju finansiālo situāciju pasliktina ne tikai dzīves dārdzības pieaugums un procentu likmju kāpums, bet arī akciju cenu kritums, un daudzās valstīs slīdēt lejā sākušas arī mājokļu cenas. Neskatoties uz valstu atbalstu iedzīvotājiem un uzņēmumiem energoresursu cenu sadārdzinājuma kompensēšanai, daudzviet pasaulē rudens-ziemas mēneši ekonomikā nesīs kritumu. Tomēr, raugoties mazliet tālākā nākotnē, ir pamats piesardzīgam optimismam, uzsver \"Swedbank\" pārstāvji. Pēc bankas prognozēm, vājais pieprasījums galu galā atdzesēs inflāciju, un 2023.gada beigās, tā jau būs būtiski samazinājusies gan ASV, gan arī Eiropā. Tas mudinās centrālās bankas pāriet uz procentu likmju mazināšanu un radīs priekšnoteikumus lēnai ekonomikas atlabšanai 2024.gadā. Trīs un sešu mēnešu EURIBOR likmes 24.oktobrī bija pakāpušās līdz attiecīgi 1,56% un 2,13%. Tās šobrīd daļēji atspoguļo Eiropas Centrālās bankas (ECB) apņemšanos turpināt tās pārziņā esošu procentu likmju celšanu. ECB noguldījumu iespējas uz nakti likme šobrīd ir 0,75% un \"Swedbank\" sagaida, ka līdz nākamā gada martam tā tiks paaugstināta četras reizes un sasniegs 2,5%. Savukārt 2023. gada beigās gaidāms, ka ECB sāks mazināt procentu likmes, un 2024.gadā noguldījumu iespējas likme būs 2%. Finanšu tirgi ir iecenojuši nedaudz straujāku ECB likmju kāpumu, paredzot, ka trīs mēnešu EURIBOR likme 2023. gada rudenī nedaudz pakāpsies virs 3% un līdzīgā līmenī saglabāsies arī 2024. gadā. Tāpat apskatā teikts, ka Latvijas ekonomika šogad pirmajā pusē auga par diezgan spēcīgiem 4,5%, salīdzinot ar iepriekšējā gada attiecīgo periodu. Tomēr jau otrā ceturkšņa laikā ekonomikas jauda apsīka. Augstā inflācija bija sākusi deldēt gan vietējo, gan ārvalstu pieprasījumu. Īslaicīgu pienesumu ekonomikai pavasara-vasaras sezonā gan vēl sniedza ar ceļošanu, atpūtu un izklaidi saistīto pakalpojumu atgūšanās no Covid-19 ierobežojumiem. Inflācijas radītajai spriedzei pieaugot, trešajā ceturksnī ekonomikā, visticamāk, jau bija vērojams kritums, salīdzinot ar iepriekšējo ceturksni, teikts ekonomikas apskatā. \"Swedbank\" prognozē, ka kritums turpināsies arī šā gada pēdējā ceturksnī un nākamā gada sākumā. Ekonomikas lejupslīdi visvairāk ietekmēs kritums mājsaimniecību patēriņā, bet dažus ceturkšņus gaidāma arī eksporta apmēru mazināšanās. Privātā sektora investīciju aktivitāte, visdrīzāk, saglabāsies piesardzīga, ja neskaita ieguldījumus enerģētiskajā drošībā un energoefektivitātes uzlabošanā, prognozē \"Swedbank\". Nākamo divu gadu laikā gaidāms būtiskāks publisko investīciju uzrāviens, ko veicinās dažādu Eiropas Savienības (ES) līdzfinansēto projektu ieviešana. Inflācija septembrī pieauga līdz 22,2%, kas, iespējams, arī izrādīsies tās augstākais punkts, pēc kura cenu pieauguma temps sāks nomierināties, teikts \"Swedbank\" ekonomikas apskatā. Tomēr tas notiks pamazām, un līdz pat pavasarim inflācija vēl turēsies tuvu pie 20%. To sekmēs energoresursu tarifu kāpumi, kā arī otrreizējie efekti no enerģijas cenu kāpuma. Rudenī izsludināto apkures tarifu un citu energoresursu straujā kāpuma ietekmi uz inflāciju un iedzīvotāju maciņiem gan ierobežos valsts atbalsta pasākumi, no kuriem liela daļa stājās spēkā oktobrī. \"Swedbank\" prognozē, ka inflāciju pamazām atdzesēs globālā pieprasījuma vājināšanās kombinācijā ar centrālo banku procentu likmju paaugstināšanu. Ekonomikas apskatā teikts, ka vairāki ārējie faktori jau šobrīd atspoguļo vājāka pieprasījuma ietekmi. Pasaules tirgos dažādu izejvielu cenas un transportēšanas izmaksas ir atkāpušās no pavasara rekordiem. Vēl viena laba ziņa ir globālo piegāžu ķēžu saspīlējumu mazināšanās. Pieejamie dati liecina, ka darba tirgū situācija pagaidām turpina attīstīties par labu darba ņēmējam, norāda \"Swedbank\". Faktiskais bezdarba līmenis septembrī samazinājās līdz 6,3%. Ņemot vērā, ka darbaspēka trūkums joprojām ir aktuāla problēma daudzu darba devēju vidū un demogrāfiskās tendences sola tikai drūmāku ainu, \"Swedbank\" sagaida, ka īslaicīgas krīzes apstākļos darba devēji nesteigsies masveidā atlaist darbiniekus. Lai gan būtisks bezdarba vilnis nav gaidāms, nelielu pieaugumu rudens-ziemas mēnešos \"Swedbank\" sagaida, un tas būs lielāks. nekā ierasts sezonālu faktoru ietekmē. Bezdarba līmenis nākamā gada sākumā pakāpsies virs 7%, un tad atkal atsāks lēnām mazināties. Algu izaugsmi šobrīd galvenokārt virza darbaspēka trūkums, bet neliela loma, visticamāk, ir arī milzīgajam cenu pieaugumam, informē \"Swedbank\". Augošā dzīves dārdzība mudina daļu strādājošo kaulēties par lielākām algām, tomēr reti kurš darba devējs var atļauties un ir gatavs pilnībā kompensēt cenu kāpumu. \"Swedbank\" ieskatā, tas arī nebūtu vēlams, jo var iegriezt bīstamo algu-cenu spirāli, radot daudz lielākas nepatikšanas ekonomikā. Tāpēc šādos gadījumos labvēlīgākie darba dēvēji, drīzāk, izšķirsies par nelielu algas pielikumu, iespējams, liekot uzsvaru uz īstermiņa risinājumiem ar mērķi palīdzēt mazāk atalgotajiem darbiniekiem \"pārziemot\". \"Swedbank\" sagaida, ka vidējās bruto algas kāpums gada otrajā pusē nedaudz paātrināsies un gadā vidēji būs ap 8,3%. Savukārt nākamgad algu pieaugumam papildu sparu dos iecerētais minimālās algas kāpums. \"Swedbank\" norāda, ka, visticamāk, minimālā alga pieaugs no šī brīža 500 eiro līdz 620 eiro nākamā gada sākumā un līdz 700 eiro no 2024. gada. \"Swedbank\" norāda, ka minimālā alga Latvijā ir otra mazākā ES un noteikti ir jāpaaugstina. Tomēr pastāv risks, ka tik straujš un neizdiskutēts kāpums var veicināt ēnu ekonomikas palielināšanos un nodarbinātības kritumu. \"Swedbank\" sagaida, ka vidējā alga nākamajos divos gados augs par aptuveni 8-8,5%. Neskatoties uz diezgan sparīgo algu pieaugumu, strādājošo pirktspēja sāks atjaunoties vien nākamā gada otrajā pusē un pat līdz 2024. gada beigām vēl nebūs sasniegusi pagājušā gada līmeni.", "link": "https://www.delfi.lv/bizness/37293360/bankas_un_finanses/54876034/swedbank-palielinajusi-latvijas-ikp-pieauguma-prognozi-sim-gadam-lidz-2-8"},
{"title": "Trīs reizes labāks rezultāts nekā 'S&P 500' indeksam, 'Nākotnes kapitāla' vadītāji salīdzina portfeļus", "category": "Finanses", "body": "Raidījuma sākumā Kuzikovs, kura portfeli veido “S&P 500” indeksā atrodamās akcijas, saka, ka šobrīd tirgus ir ļoti neskaidrā situācijā – vēl aizvien notiek cīņa ar inflāciju, bet tajā pašā laikā izskan prognozes, ka, iespējams, gaidāma arī recesija. Viņš arī saka, ka netic dažu ASV ekspertu teiktajam, ka šī varētu būt pēdējā reize, kad amerikāņu fiskālie uzraugi ceļ procentu likmes. Tomēr Kuzikovs domā, ka Ziemassvētku periodā varētu būt gaidāms cenu pieaugums, kā tas tradicionāli parasti notiek gada beigās.  “Salīdzinot ar “S&P 500”, mans portfelis uzrāda trīs reizes labāku rezultātu,” saka Kuzikovs, bet piebilst, ka veiksmes, precīzāk, mazākas neveiksmes pamatā nav ģeniāli darījumi, bet gan stratēģija, kas paredz regulāru investēšanu.  Savukārt, atbildot uz Vilūna jautājumu, vai svētku periods varētu pacelt patēriņa preču uzņēmumu akciju cenu, Kuzikovs saka, ka, visticamāk, viņa portfelī tas neatspoguļosies, jo tur nav tādu uzņēmumu, kas no tā izteikti gūtu labumu. Vilūns raidījumā atzīst, ka viņa portfelim šobrīd sokas ne visai labi. Baltijas uzņēmumu akcijas turpina savu lejupslīdi. Katru nedēļu indekss, kas apkopo aktīvāk tirgotos uzņēmumus Baltijā, mazliet krītas vērtībā. “Tur, visticamāk, arī nekas nemainīsies, kamēr vien tirgū neuzlabosies situācija,” saka Vilūns, bet akcentē vienu labu lietu, kas Baltijas biržas atšķir no pasaules, – daudz mazāk emociju, mazāk spekulāciju. Attiecīgi nav strauju kāpumu, bet arī nav strauju kritumu.", "link": "https://www.delfi.lv/bizness/37293360/bankas_un_finanses/54873814/tris-reizes-labaks-rezultats-neka-s-p-500-indeksam-nakotnes-kapitala-vaditaji-salidzina-portfelus"},
{"title": "Finanšu tirgos pozitīvs noskaņojums: akciju cenas ASV un Eiropas biržās kāpj", "category": "Finanses", "body": "Akciju cenas  ASV  un Eiropas biržās otrdien pieauga, bet ASV dolāra vērtība kritās cerībā uz mērenāku ASV Federālās rezervju sistēmas (FRS) politiku. Britu mārciņas vērtība pieauga pēc tam, kad bijušais Lielbritānijas finanšu ministrs Riši Sunaks kļuva par šīs valsts premjerministru. Akciju cenas Volstrītā kāpa trešo tirdzniecības sesiju pēc kārtas, ko sekmēja ASV  Finanšu ministrijas  obligāciju ienesīguma kritums pēc patērētāju pārliecības datu publicēšanas, kuri vedina domāt par ASV ekonomikas izaugsmes palēnināšanos. ASV uzņēmumu peļņa līdz šim ir bijusi negaidīti laba, tostarp uzņēmumu \"Coca-Cola\" un \" General Motors \" peļņa. Britu mārciņas vērtība pieauga pēc jaunā britu premjera Sunaka solījuma panākt ekonomikas stabilitāti. ASV biržu indekss \"Dow Jones Industrial Average\" otrdien pieauga par 1,1% līdz 31 836,74 punktiem, indekss \"Standard & Poor's 500\" kāpa par 1,6% līdz 3859,11 punktiem, bet indekss \" Nasdaq  Composite\" palielinājās par 2,3% līdz 11 199,12 punktiem. Londonas biržas indekss FTSE 100 otrdien nemainījās un bija 7013,48 punkti, Frankfurtes biržas indekss  DAX  30 kāpa par 0,9% līdz 13 052,96 punktiem, bet Parīzes biržas indekss CAC 40 palielinājās par 1,9% līdz 6250,55 punktiem. Ņujorkas  biržas elektroniskajā tirdzniecībā WTI markas jēlnaftas cena otrdien pieauga par 0,9% līdz 85,32 ASV dolāriem par barelu. \"Brent\" markas jēlnaftas cena Londonas biržā kāpa par 0,3% līdz 93,52 dolāriem par barelu. Eiro vērtība pret ASV dolāru otrdien pieauga no 0,9874 līdz 0,9971 dolāram par eiro, britu mārciņas vērtība pret ASV dolāru kāpa no 1,1278 līdz 1,1478 dolāriem par mārciņu, bet ASV dolāra vērtība pret Japānas jenu samazinājās no 148,91 līdz 147,92 jenām par dolāru. Eiro vērtība pret britu mārciņu kritās no 87,55 līdz 86,85 pensiem par eiro.", "link": "https://www.delfi.lv/bizness/37293360/bankas_un_finanses/54877750/finansu-tirgos-pozitivs-noskanojums-akciju-cenas-asv-un-eiropas-birzas-kapj"},
{"title": "VUGD posteņu slēgšana: apdrošinātāji ar bažām gaida ziemas iestāšanos", "category": "Finanses", "body": "Pēc Valsts ugunsdzēsības un glābšanas dienesta ( VUGD ) paziņojuma, ka darbinieku trūkuma dēļ īslaicīgi līdz gada beigām plānots slēgt 18 dienesta posteņus Latvijā, Latvijas Apdrošinātāju asociācija (LAA) un tās biedri ar bažām gaida ziemas iestāšanos, kad ierasti palielinās ugunsgrēku skaits kā privātajā, tā komercsektorā, liecina šodien asociācijas izplatīts paziņojums. Publiski VUGD vadītājs ģenerālis Oskars Āboliņš paudis, ka paredzēts apturēt mazāk noslogotu posteņu darbību, kas nozīmē, ka laiks, kas nepieciešams no izsaukuma brīža līdz ugunsgrēka dzēšanas uzsākšanai, visdrīzāk atsevišķos reģionos pieaugs, kas savukārt rada papildu satraukumu apdrošinātājiem, norādīts paziņojumā. \"Šā gada apkopotā informācija liecina, ka atsevišķās īpašumu grupās jau tagad esam pārsnieguši vai pietuvojušies pagājušā gada kopējai negadījumu statistikai, lai gan ziema vēl nav sākusies un pašreiz laikapstākļi mūs lutina,\" saka LAA prezidents  Jānis Abāšins . VUGD apkopotā statistika liecina, ka šā gada deviņos mēnešos noliktavas degušas 23 gadījumos, kas ir identisks apjoms šai kategorijai visa pērnā gada laikā. Arī ražošanas ēkas degušas samērā bieži – šogad 120 gadījumos laika posmā no janvāra līdz septembra beigām, bet pērn 122 gadījumos visa gada garumā. Kopā pērn VUGD reģistrējis ap 6717 ugunsgrēku, no kuriem aptuveni trešdaļa izcēlušies dažādās dzīvojamās un nedzīvojamās ēkās. Katru trešo ēku ugunsgrēku izraisījusi klienta īpašumā esoša nedroša elektroinstalācija vai bojātas elektroierīces. \"Jāņem vērā, ka kopš Krievijas iebrukuma Ukrainā un energoresursu cenu kāpuma arvien vairāk iedzīvotāju un uzņēmumu mainījuši savas apkures sistēmas, atsakoties no relatīvi drošākās gāzes vai elektrības apkures un izvēloties lētākas alternatīvas, piemēram, malkas vai granulu apkuri. Diemžēl cilvēki ne vienmēr tās pareizi ekspluatē un nodrošina to regulāru apkopi, tāpēc apdrošinātāji ir satraukušies ne vien par aukstā laika tuvošanos, kad ugunsnelaimju skaits mēdz būtiski palielināties, bet īpaši – par VUGD lēmumu īslaicīgi un periodiski uz laiku apturēt atsevišķu mazāk noslogoto posteņu darbību,\" saka Abāšins. LAA aicina Iekšlietu ministriju un VUGD vēlreiz pārskatīt pieņemto lēmumu un meklēt citus risinājumus, neslēdzot dienesta posteņus vai darot to mazākā apjomā nekā pašreiz plānots, vai atjaunojot posteņu darbību pēc iespējas ātrāk.", "link": "https://www.delfi.lv/bizness/37293360/bankas_un_finanses/54878042/vugd-postenu-slegsana-apdrosinataji-ar-bazam-gaida-ziemas-iestasanos"},
{"title": "'Deutsche Bank' peļņa trešajā ceturksnī pieckāršojusies", "category": "Finanses", "body": "Vācijas  lielākā banka \" Deutsche Bank \" šī gada trešajā ceturksnī strādājusi ar 1,1 miljarda eiro tīro peļņu, tai vairāk nekā pieckāršojoties salīdzinājumā ar attiecīgo laika periodu pērn, teikts trešdien publiskotajā bankas paziņojumā. Peļņas kāpumu nodrošinājuši restrukturizācijas pasākumi, kā arī uzņēmumu apkalpošanas un investīciju pakalpojumu struktūrvienību veiksmīgie darbības rezultāti. Tikmēr bankas ienākumi trešajā ceturksnī pieauguši par 15% un veidojuši 6,9 miljardus eiro. \"Deutsche Bank\" 2019. gada jūlijā sāka restrukturizācijas programmas īstenošanu, likvidējot vairākus tūkstošus darbavietu.", "link": "https://www.delfi.lv/bizness/37293360/bankas_un_finanses/54879112/deutsche-bank-pelna-tresaja-ceturksni-pieckarsojusies"},
{"title": "Latvijas lielākā banka būtiski audzējusi peļņu", "category": "Finanses", "body": "\" Swedbank \" peļņa Latvijā šogad deviņos mēnešos bija 84 miljoni eiro, kas ir par 33% jeb 21 miljonu eiro vairāk nekā 2021. gada attiecīgajā periodā, informēja bankā. \"Peļņa galvenokārt palielinājusies, jo pieauguši bankas ieņēmumi un ir bijuši mazāki izveidotie kredītuzkrājumi,\" skaidro bankas pārstāvji, piebilstot, ka kredītuzkrājumi 2022. gada deviņos mēnešos veidoja 1,3 miljonus eiro pretstatā 5,3 miljoniem eiro pērn attiecīgajā periodā. Vienlaikus bankas mājaslapā publiskotais finanšu pārskats liecina, ka 2022. gada deviņos mēnešos \"Swedbank\" grupas peļņa Latvijā bija 56,617 miljoni eiro, kas ir par 10,1% vairāk nekā 2021. gada deviņos mēnešos, bet pašas \"Swedbank\" peļņa pieaugusi par 7,7% un bija 57,343 miljoni eiro. \"Swedbank\" grupas aktīvi 2022. gada septembra beigās bija 7,988 miljardi eiro, kas ir par 6,5% jeb 489,565 miljoniem eiro vairāk nekā 2021. gada beigās, kad bankas grupas aktīvi bija 7,499 miljardi eiro. Bankā informē, ka tīrie procentu ienākumi 2022. gada deviņos mēnešos ir pieauguši par 22%, kamēr tīrie komisiju ienākumi ir palielinājušies par 10% salīdzinājumā ar pagājušā gada attiecīgo periodu. Savukārt bankas kopējie izdevumi šogad deviņos mēnešos veidoja 85 miljonus eiro. Vienlaikus bankas kredītportfeļa apmērs ir pieaudzis par 7%. Mājsaimniecībām izsniegto aizdevumu apmērs palielinājies par 8%, kamēr uzņēmumiem izsniegto aizdevumu apmērs audzis par 6%. Savukārt piesaistīto noguldījumu apmērs šogad septembra beigās salīdzinājumā ar pagājušā gada septembra beigām palielinājies 11%. \"Neskatoties uz arvien piesardzīgākajām prognozēm par ekonomikas izaugsmes perspektīvām trešajā ceturksnī, klientu aktivitāte veikt ieguldījumus savas ikdienas uzlabošanā nav mitējusies. Turklāt interese saglabājusies kā privātpersonu, tā uzņēmēju vidū. Savukārt  Eiropas Centrālās bankas  padomes lēmums celt procentu likmes, lai bremzētu augošo inflāciju un stabilizētu cenu kāpumu, ievadījis negatīvo procentu likmju laikmeta beigas. Šis lēmums arī devis pozitīvu rezultātu bankas ienākumos, kas nozīmē, ka pēc vairāku gadu pārtraukuma, bankas var atgriezties pie procentu maksājumiem par noguldītāju depozītiem,\" min Latvijas \"Swedbank\" valdes priekšsēdētājs Lauris Mencis. Bankā atzīmē, ka kopējā ģeopolitiskā nestabilitāte, kombinācijā ar augstām energoresursu cenām un vēsturiski augstiem inflācijas rādītājiem turpina negatīvi ietekmēt kopējo tautsaimniecības attīstību un aktivitāti Latvijā. Tāpat bankā min, ka šogad trešais ceturksnis iezīmēja lielāku krāpnieku aktivitāti ne tikai Latvijā, bet arī pārējās Baltijas valstīs, kārpniekiem cenšoties izvilināt banku klientu datus. Pēc bankā vēstītā, šogad trešajā ceturksnī turpināja palielināties \"Swedbank\" izsniegto aizdevumu apmērs uzņēmumiem. Lielākoties to labvēlīgi ietekmēja pieprasījums no dažādiem enerģētikas sektora uzņēmumiem. Tāpat būtiski augusi uzņēmumu interese dažādot enerģijas avotus, tostarp pāriet no fosilajiem uz atjaunojamajiem enerģijas avotiem. Nemainīgi spēcīga bijusi izaugsme mazo un vidējo uzņēmumu kreditēšanā, tostarp īpaši lauksaimniecībā un apstrādes rūpniecībā, kā arī kreditēti valsts un pašvaldību uzņēmumi, kuri veidoja papildu rezerves apgrozāmajiem līdzekļiem, lai spētu nodrošināt pakalpojumu nepārtrauktību laikā, kad būtiski aug darbības izmaksas. Mazo un vidējo uzņēmumu segmentā šogad deviņos mēnešos izsniegts par 51% vairāk aizdevumu nekā attiecīgajā periodā pērn, informē bankā. 2021. gada deviņos mēnešos \"Swedbank\" grupa Latvija strādāja ar peļņu 51,426 miljonu eiro apmērā, bet pašas \"Swedbank\" peļņa bija 53,238 miljoni eiro. Pēc aktīvu apmēra \"Swedbank\" ir lielākā banka Latvijā.", "link": "https://www.delfi.lv/bizness/37293360/bankas_un_finanses/54882354/latvijas-lielaka-banka-butiski-audzejusi-pelnu"},
{"title": "'Credit Suisse' milzu zaudējumi, bet cer no investoriem iegūt miljardus", "category": "Finanses", "body": "Šveices banka \" Credit Suisse \", ko plosījuši gadiem ilgi skandāli, plāno piesaistīt četrus miljardus dolāru, pārdodot akcijas, atlaižot tūkstošiem cilvēku un atdalot savu investīciju banku, ziņo \"Reuters\". Šveices banku jau gadiem vajā sliktas pārvaldības skandāli - banka iejaukta gan potenciālā nelegāli iegūtas naudas atmazgāšanā, gan centienus slēpt krievu oligarhu jahtu iegādes. Tāpat banka zaudējusi naudu, ieguldot uzņēmumos, kas vēlāk bankrotējuši. Šogad rudenī, kā jau rakstīja \"Delfi Bizness\",  pasaulē izskanēja bažas , ka banka varētu pilnībā sabrukt. Daudzi bažījās, ka tas varētu novest pie finanšu krīzes, kas pielīdzināma 2008. gadā pieredzētajam. Šīs bažas gan, kā \"Delfi Biznesam\" skaidroja eksperti, visticamāk ir nepamatotas. Nu banka ir publicējusi savus jaunākos finanšu datus un tie, kā jau bija paredzams nav iepriecinoši - banka ir zaudējusi četrus miljardus dolāru. Tas atspoguļojās arī akciju cenā, kura pēdējā mēneša laikā bija lēnām kāpusi, bet pēc finanšu datu publicēšana zaudēja apmēram 7% nokrītot līdz 4,41 Šveices frankam ceturtdienas pirmajā pusē. Banka gan cenšas uzturēt optimismu. Tās jaunais izpilddirektors Ulrihs Koerners ceturtdien ASV medijam \"CNBC\" sacīja, ka tas ir sākums \"pārveidošanai jaunā \"Credit Suisse\".\" Banka plāno zaudētos miljardus atgūt piesaistot investoru naudu. Bet nākotnē \"Credit Suisse\", kas pasaulē nodarbina vairāk nekā 50 tūkstošus cilvēku, naudu taupīs ar mazāk darbiniekiem. Līdz šā gada beigām tā atlaidīs 2700 cilvēku un līdz 2025. gada beigām samazinās darbinieku skaitu par aptuveni 9000.", "link": "https://www.delfi.lv/bizness/37293360/bankas_un_finanses/54882414/credit-suisse-milzu-zaudejumi-bet-cer-no-investoriem-iegut-miljardus"},
{"title": "62% Latvijas iedzīvotāju neinvestē nekādos finanšu instrumentos", "category": "Finanses", "body": "62% Latvijas iedzīvotāju neinvestē savu naudu nekādos finanšu instrumentos, liecina  SEB  bankas veikta aptauja. Visbiežāk iedzīvotājus no ieguldīšanas attur brīvu līdzekļu neesamība, bailes no naudas zaudēšanas un zināšanu trūkums par investīciju tirgus iespējām. Populārākais iemesls, kāpēc Latvijas iedzīvotāji neplāno sākt investēt, ir uzskats, ka viņiem nav lieku naudas līdzekļu, ko ieguldīt – tā norāda 56% aptaujāto. Aptuveni piektā daļa jeb 21% aptaujāto pieļauj, ka gaidāmā krituma dēļ varētu zaudēt savu naudu, savukārt 20% nevēlas ieguldīt, jo tas negarantē pelņu. Tāpat no investēšanas iedzīvotājus attur arī nepieciešamība piekļūt naudas līdzekļiem, proti, 17% aptaujāto norāda, ka nevar atļauties \"iesaldēt\" naudu uz ilgāku periodu, savukārt 14% Latvijas iedzīvotāju jūtas drošāk, ja tur brīvos līdzekļus norēķinu kontā vai krājkontā. Vienlaikus 14% no tiem, kuri šobrīd neveic nekādus ieguldījumus, tuvāko sešu mēnešu laikā apsver iespēju sākt izmantot kādu no investīciju tirgus risinājumiem. Teju piektā daļa jeb 18% aptaujāto, kuri neveic nekādas investīcijas, atzina, ka viņiem nav pietiekamu zināšanu par ieguldījumiem. Iedzīvotāju aptauju Latvijā pēc SEB bankas pasūtījuma šī gada septembrī veica uzņēmums \"Norstat\". Tajā piedalījās 1010 respondenti vecumā no 18 līdz 74 gadiem.", "link": "https://www.delfi.lv/bizness/37293360/bankas_un_finanses/54882816/62-latvijas-iedzivotaju-neinveste-nekados-finansu-instrumentos"},
{"title": "ECB palielina bāzes procentlikmi līdz 2%", "category": "Finanses", "body": "Eiropas Centrālā banka  (ECB) ceturtdien nolēma paaugstināt galveno bāzes procentlikmi par 0,75 procentpunktiem līdz 2%. ECB padomes sēdē Frankfurtē arī nolemts palielināt noguldījumu iespējas uz nakti likmi līdz 1,5% un aizdevumu iespējas uz nakti likmi līdz 2,25%. Arī abas šīs likmes palielinātas par 0,75 procentpunktiem. Šīs likmes būs spēkā no 2. novembra. Līdz ar to ECB padome nolēmusi paaugstināt šīs trīs likmes par 0,75 procentpunktiem jau otro sanāksmi pēc kārtas. Iepriekšējo reizi šāds lēmums tika pieņemts sēdē 8. septembrī. Savukārt pirms tam sēdē 21. jūlijā padome nolūkā cīnīties pret augsto inflāciju nolēma īstenot pirmo procentlikmju paaugstinājumu 11 gadu laikā, likmes paaugstinot par 0,5 procentpunktiem. \"Veicot trešo būtisko monetārās politikas procentlikmju paaugstināšanu pēc kārtas, padome panākusi ievērojamu progresu attiecībā uz stimulējošo monetārās politikas pasākumu pārtraukšanu,\" norādīts pēc sanāksmes publiskotajā padomes paziņojumā. Padome uzsver, ka tā \"sagaida turpmāku procentlikmju kāpumu, lai nodrošinātu savlaicīgu inflācijas atgriešanos tās 2% vidējā termiņa inflācijas mērķa līmenī\". \"Padomes turpmāko monetārās politikas procentikmju lēmumu pamatā būs inflācijas un tautsaimniecības perspektīvas attīstība. Lēmumi tiks pieņemti katras sanāksmes ietvaros,\" sacīts paziņojumā. \" Inflācija  joprojām ir pārāk augsta un ilgāku laiku pārsniegs mērķa līmeni. Septembrī eiro zonas inflācija sasniegusi 9,9%. Pēdējos mēnešos straujais enerģijas un pārtikas cenu kāpums, piegādes problēmas un pieprasījuma atveseļošanās pēc pandēmijas noteikusi cenu spiediena paplašināšanos un paaugstinājusi inflāciju. Padomes monetārās politikas mērķis ir samazināt atbalstu pieprasījumam un nodrošināties pret ilgstošu augšupvērstu inflācijas gaidu pārmaiņu risku,\" skaidro padome.", "link": "https://www.delfi.lv/bizness/37293360/bankas_un_finanses/54884330/ecb-palielina-bazes-procentlikmi-lidz-2"},
{"title": "Eiro vērtība atkal pārsniedz paritāti pret dolāru", "category": "Finanses", "body": "Eiro  vērtība trešdien atkal pārsniedza paritāti pret  ASV  dolāru, dolāra vērtībai pret citām svarīgajām valūtām sarūkot bažās par ASV ekonomikas stāvokli un lēnākas procentlikmju paaugstināšanas perspektīvām. Eiro vērtība pārsniedza dolāra vērtību pirmoreiz kopš septembra vidus, un to veicināja arī prognozes, ka  Eiropas Centrālā banka  ceturtdien veiks lielu procentlikmju paaugstināšanu. Dolāra vērtība kritās pēc \"vairākiem negatīvu [ASV] ekonomikas datu kopumiem, kas publicēti kopš nedēļas sākuma,\" atzīmēja \"ActivTrades\" vecākais analītiķis Rikardo Evandželista. Negatīvos ekonomikas datus apsveica investori, jo tie paver iespēju, ka ASV Federālā rezervju sistēma (FRS) var palēnināt procentlikmju paaugstināšanu vai to izbeigt ātrāk. Akciju cenas Volstrītā, kas iepriekšējās trīs dienas bija kāpušas cerībās uz mērenāku FRS politiku, trešdien pārsvarā kritās pēc \" Boeing \", \" Microsoft \" un \"Alphabet\" sliktiem peļņas rezultātiem. Eiropā akciju cenas  Londonas , Frankfurtes un  Parīzes  biržās pieauga. ASV biržu indekss \"Dow Jones Industrial Average\" trešdien nemainījās un bija 31 839,11 punkti, indekss \"Standard & Poor's 500\" kritās par 0,7% līdz 3830,60 punktiem, bet indekss \" Nasdaq  Composite\" samazinājās par 2,0% līdz 10 970,99 punktiem. Londonas biržas indekss FTSE 100 trešdien pieauga par 0,6% līdz 7056,07 punktiem, Frankfurtes biržas indekss  DAX  30 kāpa par 1,1% līdz 13 195,81 punktam, bet Parīzes biržas indekss CAC 40 palielinājās par 0,4% līdz 6276,31 punktam. Ņujorkas  biržas elektroniskajā tirdzniecībā WTI markas jēlnaftas cena trešdien pieauga par 3,0% līdz 87,91 ASV dolāram par barelu. \"Brent\" markas jēlnaftas cena Londonas biržā kāpa par 2,3% līdz 95,69 dolāriem par barelu. Eiro vērtība pret ASV dolāru trešdien pieauga no 0,9966 līdz 1,0087 dolāriem par eiro, britu mārciņas vērtība pret ASV dolāru kāpa no 1,1472 līdz 1,1621 dolāram par mārciņu, bet ASV dolāra vērtība pret  Japānas  jenu samazinājās no 147,93 līdz 146,39 jenām par dolāru. Eiro vērtība pret britu mārciņu kritās no 86,88 līdz 86,77 pensiem par eiro.", "link": "https://www.delfi.lv/bizness/37293360/bankas_un_finanses/54881914/eiro-vertiba-atkal-parsniedz-paritati-pret-dolaru"},
{"title": "'Danske Bank' rezervē vēl 1,9 miljardus gaidāmajiem sodiem saistībā ar naudas atmazgāšanu Igaunijā", "category": "Finanses", "body": "Dānijas banka \" Danske Bank \" ceturtdien paziņoja, ka tā rezervējusi vēl 14 miljardus dāņu kronu (1,9 miljardi eiro) gaidāmajām soda naudām saistībā ar plaša mēroga naudas atmazgāšanu bankas Igaunijas filiālē, par ko notiek izmeklēšana Dānijā un ASV. \"Pārrunas ar ASV un Dānijas iestādēm saistībā ar Igaunijas lietu pašlaik ir posmā, kad \"Danske Bank\" spēj droši novērtēt, ka potenciālā koordinētā atrisinājuma kopējā finansiālā ietekme būs 15,5 miljardi kronu (2,1 miljards eiro),\" norādīja \"Danske Bank\" vadītājs Karstens Egerīss. \"Mūsu dialogs ar iestādēm joprojām turpinās, un, lai gan joprojām ir neskaidrība, vai tiks panākts atrisinājums, mēs ceram, ka vienošanās par to būs līdz šā gada beigām,\" piebilda Egerīss. 2018. gadā, kad skandāls sākās, \"Danske Bank\" protenciālajām soda naudām rezervēja 1,5 miljardus kronu (200 miljoni eiro pēc pašreizējā kursa). 2019. gada februārī banka paziņoja par lēmumu izbeigt bankas darbību Baltijas valstīs un Krievijā. Dažas stundas pirms šī paziņojuma Igaunijas finanšu uzraudzības dienests noteica aizliegumu \"Danske Bank\" darbībai Igaunijā. Pērn banka atzina, ka no 2007. līdz 2015. gadam caur bankas kontiem izplūduši apmēram 200 miljardi eiro, kuru izcelsme ir uzskatāma par aizdomīgu. Liela daļa bija \"netīrā\" nauda no Krievijas.", "link": "https://www.delfi.lv/bizness/37293360/bankas_un_finanses/54884768/danske-bank-rezerve-vel-1-9-miljardus-gaidamajiem-sodiem-saistiba-ar-naudas-atmazgasanu-igaunija"},
{"title": "Honkonga plāno atvieglot darījumus ar kriptovalūtām", "category": "Finanses", "body": "Honkonga  virzās uz draudzīgāku regulējošo režīmu kriptovalūtām. Drīzumā tiek plānots legalizēt darījumus ar tām, pretēji pilsētas pēdējo gadu skeptiskajai nostājai un Ķīnā spēkā esošajam aizliegumam. \"Bloomberg\" atsaucoties uz avotiem, ziņo, ka plānotā obligātā kriptoplatformu licencēšanas programma, kas tiks ieviesta nākamā gada martā, ļaus veikt darījumus ar digitālajām monētām. Programma vēl nav publiski izziņota. Regulatori grib atļaut lielāko kripto valūtu iekļaušanu sarakstā, bet regulējums neminēs konkrētas monētas, piemēram, \" Bitcoin \" vai \"Ether\". Paredzams, ka valdība \"fintech\" konferencē, kas sāksies pirmdien, precizēs savu nesen izvirzīto mērķi kļūt par pasaules kriptovalūtu darījumu centru. Tas tiek darīts laikā, kad tiek mēģināts atjaunot Honkongas kā finanšu centra statusu pēc gadiem ilgā politiskā spiediena no Ķīnas un pandēmijas sekām. \"Obligātās licencēšanas ieviešana Honkongā ir tikai viena no svarīgākajām lietām, kas regulatoriem ir jādara,\" sacīja Gerijs Tiu, kriptovalūtu uzņēmuma \"BC Technology Group\" izpilddirektors. \"Viņi nevar uz visiem laikiem ignorēt privāto investoru vajadzības.\" Gaidāmais žetonu iekļaušanas režīms mazumtirdzniecības biržās, visticamāk, ietvers tādus kritērijus kā to tirgus vērtība, likviditāte un dalība trešo pušu kriptovalūtu indeksos, sacīja \"Bloomberg\" uzrunātie avoti.", "link": "https://www.delfi.lv/bizness/37293360/bankas_un_finanses/54884764/honkonga-plano-atvieglot-darijumus-ar-kriptovalutam"},
{"title": "Pēc ECB procentlikmju pacelšanas samazinās eiro vērtība", "category": "Finanses", "body": "Eiro  vērtība pret ASV dolāru ceturtdien samazinājās pēc tam, kad  Eiropas Centrālā banka  (ECB) atkal pacēla procentlikmes. Akciju cenas ASV un Eiropas biržās mainījās dažādos virzienos pēc atšķirīgiem ASV uzņēmumu peļņas rezultātiem. ECB, kā bija gaidāms, ceturtdien nolēma paaugstināt galveno bāzes procentlikmi par 0,75 procentpunktiem līdz 2%, neraugoties uz augošām bažām par eirozonas virzīšanos uz sāpīgu recesiju. ECB līdzīgi citām centrālajām bankām cīnās pret rekordaugstu inflāciju, kuru nosaka augošas pārtikas un it sevišķi enerģijas cenas pēc tam, kad Krievija uzsāka pilna apjoma karu pret Ukrainu. Septembrī eirozonas inflācija sasniedza 9,9%, kas ir gandrīz piecas reizes augstāka par ECB nosprausto 2% mērķi. Eiro vērtība kritās pret citām svarīgajām valūtām, tostarp pret ASV dolāru, kura vērtība kāpa pēc ASV datu publicēšanas, ka ASV ekonomika trešajā ceturksnī augusi par 2,6%. ASV biržu indekss \"Dow Jones Industrial Average\" ceturtdien pieauga par 0,6% līdz 32 033,28 punktiem, indekss \"Standard & Poor's 500\" kritās par 0,6% līdz 3807,30 punktiem, bet indekss \" Nasdaq  Composite\" samazinājās par 1,6% līdz 10 792,63 punktiem. Londonas biržas indekss FTSE 100 ceturtdien pieauga par 0,3% līdz 7073,69 punktiem, Frankfurtes biržas indekss  DAX  30 kāpa par 0,1% līdz 13 211,23 punktiem, bet Parīzes biržas indekss CAC 40 samazinājās par 0,5% līdz 6244,03 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 1,3% līdz 89,08 ASV dolāriem par barelu. \"Brent\" markas jēlnaftas cena Londonas biržā kāpa par 1,3% līdz 94,96 dolāriem par barelu. Eiro vērtība pret ASV dolāru ceturtdien kritās no 1,0087 līdz 0,9965 dolāriem par eiro, britu mārciņas vērtība pret ASV dolāru saruka no 1,1621 līdz 1,1567 dolāriem par mārciņu, bet ASV dolāra vērtība pret Japānas jenu samazinājās no 146,39 līdz 146,27 jenām par dolāru. Eiro vērtība pret britu mārciņu kritās no 86,77 līdz 86,11 pensiem par eiro.", "link": "https://www.delfi.lv/bizness/37293360/bankas_un_finanses/54886374/pec-ecb-procentlikmju-pacelsanas-samazinas-eiro-vertiba"},
{"title": "ECB agresīvi paaugstina likmes – ko kredītņēmēji var gaidīt turpmāk?", "category": "Finanses", "body": "Ceturtdien, kā prognozēja lielākā daļa analītiķu pasaulē,  Eiropas Centrālā banka  (ECB) pieņēma lēmumu turpināt paaugstināt bāzes procentu likmes, kas ietekmē arī Latvijas kredītņēmējus. Likmju celšanas periods, visticamāk, vēl nav beidzies un gan centrālās bankas pārstāvju izteikumi, gan analītiķu prognozes liecina, ka ECB likmes turpinās celt, tādēļ kredītņēmējiem jārēķinās ar tālāku kredītu maksājumu pieaugumu. Dažiem kredīta ņēmējiem procentu maksājumi pusgada laikā jau ir dubultojušies. Tādu izmaksu pieaugumu vēl vasarā reti kurš prognozēja. \" Delfi Bizness \" skaidro, kā šodienas likmju pieaugumu izjutīs aizņēmēji un kādas ir prognozes par tālāko procentu likmju virzienu.", "link": "https://www.delfi.lv/bizness/37293360/bankas_un_finanses/54884948/ecb-agresivi-paaugstina-likmes-ko-kreditnemeji-var-gaidit-turpmak"},
{"title": "Latvijas Banka par godu saviem 100 gadiem izlaidīs īpaša dizaina kolekcijas monētu", "category": "Finanses", "body": "Otrdien, 1. novembrī, kad aprit tieši 100 gadi kopš  Latvijas Bankas  (LB) dibināšanas, centrālā banka izlaidīs īpaša dizaina kolekcijas monētu \"Augšup\", informē LB pārstāvji. \"Monēta \"Augšup\" aicina, virza un tiecas uz augšu, atklāj Latvijas Bankas ceļu pagātnē un skaidri norāda virzienu nākotnē. Izpratne par nacionālo centrālo banku un tās uzdevumiem aizvadīto 100 gadu laikā ir mainījusies. Ir funkcijas, kuras paliek pagātnē, bet nemainīgs paliek Latvijas Bankai uzticētais pamatuzdevums – rūpēties, lai mūsu nauda saglabā vērtību, lai sabiedrība turpina mūsu naudai uzticēties arī laikmetīgā formā,\" teikts skaidrojumā par monētas dizainu. Monētas \"Augšup\" grafisko dizainu veidojuši mākslinieki Krista un Reinis Dzudzilo. Monētas nosaukums asociatīvi saistās gan ar vārdu \"augša\", gan vārdu \"upe\". Šajā nosaukumā ir ietverta alegorija par gravitācijas pārvarēšanu. Cilvēks arī pārvar gravitāciju, kāpjot uz augšu, jo pretējā gadījumā viņš nekad netiktu kalna virsotnē. Monētas aversā redzami reljefi veidoti deviņi pakāpieni ar spoguļgludu virsmu, kas ļauj ieraudzīt mūžīgo tagadni un reizē nākotni, kas ir pats cilvēks. Cilvēks un viņa dzīve ir ceļš. Augšējais pakāpiens – apļa segments – apzeltīts un asociējas ar lecošas saules maliņu, vizuāli sasaucoties ar Latvijas Bankas logo. Monētas reversa virsma ir apzeltīta un matēta. Tas atklāj zelta segumu, kas kā saules aka vai zelta ezera rāmā virsma ietver domu par bagātību glabātuvi, no kuras smelt un kura remdē slāpes. Monētas cena ir 78 eiro, iegādes limits vienai personai – 1 monēta. Monētas tirāža ir 5000 eksemplāri. Monēta izgatavota Lietuvos monetų kalykla (Lietuva). Kolekcijas monētas iegāde būs iespējama tikai tīmekļvietnē no 1. novembra plkst. 12.00. Veikto pirkumu saņemšana būs iespējama ar pasta starpniecību vai klātienē Latvijas Bankas kasēs Rīgā, K. Valdemāra ielā 1B. Lai nodrošinātu vienmērīgu klientu plūsmu, pasūtījumu saņemšanai Latvijas Bankas kasēs tiks piemērots izlīdzinātais grafiks – pasūtījuma apstiprinājumā klients tiks informēts par datumu, sākot ar kuru varēs saņemt pasūtījumu kasēs. Pasūtījuma saņemšana būs iespējama 20 darbadienu laikā, sākot ar pasūtījuma apstiprinājumā norādīto datumu. Sākotnējā pasūtījuma izņemšanas datuma maiņa nebūs iespējama.", "link": "https://www.delfi.lv/bizness/37293360/bankas_un_finanses/54887262/latvijas-banka-par-godu-saviem-100-gadiem-izlaidis-ipasa-dizaina-kolekcijas-monetu"},
{"title": "Pēdējā ceturksnī sagaidāms ievērojams kopbudžeta izdevumu pieaugums, paredz FM", "category": "Finanses", "body": "2022. gada deviņi mēneši noslēgti ar deficītu konsolidētajā kopbudžetā 315,1 miljona eiro apmērā, liecina  Valsts kases  dati. Salīdzinot ar pērnā gada janvāri-septembri, ir vērojama bilances uzlabošanās par 429,1 miljonu eiro, informē  Finanšu ministrija . Mazāku deficītu kopbudžetā nodrošināja pārpalikums valsts speciālajā budžetā 320,1 miljona eiro apmērā un pārpalikums pašvaldību budžetā 236,7 miljonu eiro apmērā, lielā mērā pateicoties ievērojamam nodokļu ieņēmumu kāpumam šajos budžetos. Savukārt valsts pamatbudžetā 2022. gada trīs ceturkšņi noslēgušies ar ievērojamu deficītu 919,1 miljona eiro apmērā, kas bija lielāks nekā pērn un pamatā skaidrojams ar valdības tēriņiem Covid-19 atbalsta pasākumu finansēšanai, energoresursu cenu pieauguma ietekmes mazināšanai un Ukrainas civiliedzīvotāju atbalstam, kā arī ar šā gada septembrī veiktajiem izdevumiem gāzes rezervju nodrošināšanai. 2022. gada deviņos mēnešos sniegtā kopējā atbalsta ietekme uz deficītu pēc FM novērtējuma bija 1,0 miljards eiro un gadā kopumā tā plānota 1,7 miljardi eiro, sagaidot intensīvākas energoatbalsta izmaksas gada pēdējā ceturksnī. Tāpat sagaidāms, ka oktobrī tiks veikts otrs maksājums no valsts budžeta par dabasgāzes rezervju iegādi. Tradicionāli gada pēdējos mēnešos, noslēdzoties līgumiem un projektiem šajā saimnieciskajā gadā, palielināsies arī kārtējie un kapitālie izdevumi, kas ietekmēs kopbudžeta deficīta palielināšanos gadā kopumā. Atbilstoši FM novērtējumam, kas tika sagatavots šā gada septembrī Vispārējās valdības budžeta plāna projektam 2023. gadam (apstiprināts Ministru kabinetā šā gada 11. oktobrī), vispārējās valdības budžeta deficīts 2022. gadā tiek prognozēts 7,0% no IKP. Turpinoties labai nodokļu ieņēmumu izpildei, kopbudžeta ieņēmumos gada deviņos mēnešos saņemti 10,3 miljardi eiro un salīdzinājumā ar pagājušā gada attiecīgo periodu tas ir par nepilnu miljardu eiro jeb 9,5% vairāk. Kopbudžeta nodokļu ieņēmumi pārskata periodā bija par 1,1 miljardu eiro jeb 14,7% vairāk kā trīs ceturkšņos pērn un veidoja 8,4 miljardus eiro. Ieņēmumu pieaugumu šogad nozīmīgi ietekmē strauji augošais cenu līmenis visa veida precēm un pakalpojumiem, darba samaksas fonda kāpums un ekonomiskās aktivitātes pieaugums kopumā. Valsts pamatbudžeta nenodokļu ieņēmumi šā gada deviņos mēnešos, izpildei pārsniedzot visa gada plānoto apjomu par 13%, bija 555,4 miljonu eiro un, salīdzinot ar attiecīgo periodu pērn, tas ir par 36,2 miljoniem eiro jeb 7,0% vairāk. Plāna pārpilde skaidrojama ar augstākiem saņemtajiem valsts kapitālsabiedrību dividenžu maksājumiem, ieņēmumiem no Latvijai piešķirto emisijas kvotu izsolīšanas, tāpat iekasēti ieņēmumi no konfiscētajiem noziedzīgi iegūtajiem līdzekļiem. Kopbudžeta izdevumi 2022. gada janvārī-septembrī tika veikti 10,6 miljardu eiro apmērā, pieaugot par 489,4 miljoniem eiro jeb 4,8% salīdzinājumā ar pērnā gada attiecīgo periodu. Būtiski ir pieauguši izdevumi precēm un pakalpojumiem – par 416,8 miljoniem eiro jeb 40,6%, tai skaitā valsts pamatbudžetā, ņemot vērā septembrī valsts iegādātās dabasgāzes rezerves, pieaugums bija 300,5 miljoni eiro jeb 55,2%, savukārt pašvaldību budžetā izdevumi pieauga par 91,1 miljonu eiro jeb 22,9%. Izdevumu pieaugumu precēm un pakalpojumiem pašvaldību budžetos ietekmēja augstāki kā pērn izdevumi autoceļu un ielu uzturēšanai, it īpaši gada sākumā, lielāki izdevumi par siltumenerģiju un elektroenerģiju, lielāki tēriņi ēdināšanai pašvaldību iestādēs un sabiedrisko aktivitāšu īstenošanai. Arī oktobrī kopbudžeta izdevumi precēm un pakalpojumiem tiek sagaidīti nozīmīgā apjomā, ņemot vērā otro maksājumu par dabasgāzes rezervju iegādi. Kopbudžeta izdevumi subsīdijām un dotācijām 2022. gada deviņos mēnešos kāpuši par 476,4 miljoniem eiro jeb 24%, galvenokārt pieaugot valsts pamatbudžeta izdevumiem atbalsta pasākumiem. Būtiska atbalsta daļa, piemēram, Covid-19 atbalsts veselības un citām nozarēm, atbalsts energoresursu cenu kompensēšanai tiek dotēts no valsts pamatbudžeta un, kāpinot atbalsta izmaksas pēdējā ceturksnī, izdevumi subsīdiju un dotāciju pozīcijā turpinās strauji augt līdz gada beigām. Lai gan kopbudžeta sociāla rakstura maksājumi šā gada deviņos mēnešos bija par 440,8 miljoniem eiro jeb 11,7% zemāki nekā pērn, situācija pa budžeta līmeņiem bija atšķirīga. Valsts pamatbudžetā izdevumi sociāla rakstura maksājumiem ir samazinājušies vairāk nekā uz pusi. Būtiski zemāku pabalstu līmeni noteica augstais izdevumu apmērs 2021. gada attiecīgajā periodā, Covid-19 sakarā izmaksājot dīkstāves pabalstus, vienreizējus pabalstus senioriem un ģimenēm ar bērniem. Turpretī valsts speciālā budžeta izdevumi kāpuši par 259 miljoniem eiro jeb 11%, ko pamatā nosaka par 158,2 miljoniem eiro jeb 9,7% augstāki izdevumi vecuma pensijām, kā arī par 50,9 miljoniem eiro jeb 22,4% lielāki slimības pabalsti, ko noteica gadā sākumā strauji pieaugošais slimības gadījumu skaits dēļ Covid-19 vīrusa omikrona paveida. Izdevumu kāpums skaidrojams ar pensiju indeksāciju, kas šogad tika veikta divus mēnešus agrāk kā ierasts jeb ar 1. augustu, lai mazinātu augstās inflācijas negatīvo ietekmi mazāk aizsargātajām iedzīvotāju grupām. Jāatzīmē, ka šogad nepieredzēti straujā inflācija noteica ļoti augstu pensiju indeksācijas koeficientu – 1,2287, līdz ar ko valsts speciālā budžeta izdevumi vecuma, izdienas, invaliditātes, apgādnieka zaudējuma pensijām šā gada nogalē pieaugs krietni straujāk. Ar samazinājuma tendenci šā gada deviņos mēnešos bija arī kopbudžeta kapitālie izdevumi – tie bija par 34 miljoniem eiro jeb 4,6% zemāki nekā attiecīgajā periodā pērn. Šā gada deviņos mēnešos augstās izmaksas negatīvi ietekmējušas būvniecības apjomus, samazinot kapitālos izdevumus pašvaldību budžetā par 62,7 miljoniem eiro jeb 16,5% salīdzinājumā ar pērnā gada attiecīgo periodu. Neskatoties uz to, ka pašvaldību budžetos joprojām tiek īstenoti augstas gatavības projekti, kas tika apstiprināti, lai mazinātu Covid-19 krīzes sekas, kā arī ir pietiekamas iespējas aizņemties no Valsts kases, kapitālie izdevumi ir samazinājušies gan pamatfunkcijās, gan ES fondu daļā. Līdzīgu tendenci FM prognozē arī gadā kopumā. Turpretī valsts pamatbudžetā kapitālo izdevumu tēriņi (bez transfertiem pašvaldībām) 2022. gada trīs ceturkšņos bijuši par 34,9 miljoniem jeb 11,1% augstāki. Izdevumiem ES fondu projektiem paliekot pērnā gada līmenī, pamatfunkciju izdevumos bruto pamatkapitāla veidošanai bija vērojams kāpums, pārsvarā satiksmes un iekšlietu nozares investīciju projektiem. Analizējot kopumā valsts pamatbudžeta izdevumus ārvalstu finanšu palīdzības līdzfinansētajiem projektiem, jāsecina, ka tie deviņos mēnešos bija 708,3 miljoni eiro un salīdzinājumā ar 2021. gada deviņiem mēnešiem tas bija vairāk par 16,1 miljonu eiro jeb 2,3%, taču pieaugumu galvenokārt nodrošināja par 22 miljoniem eiro jeb 15% lielāki izdevumi  Zemkopības ministrijas  pārziņā esošajos lauksaimniecības fondos. Savukārt, izdevumi ES struktūrfondu un Kohēzijas fonda 2014.-2020. gada plānošanas perioda projektiem, salīdzinot ar attiecīgo periodu pērn, samazinājās par 27,8 miljoniem eiro jeb 6,7% galvenokārt projektu īstenošanas termiņu pagarinājumu dēļ, atsaucoties uz Eiropas reģionālās attīstības fonda un Kohēzijas fonda līdzfinansēto infrastruktūras projektu īstenošanu. Budžeta izdevumi TEN-T fondā, kas paredzēti Rail Baltica būvniecībai, deviņos mēnešos bija 49 miljoni eiro, kas ir zem 2021. gada izdevumu līmeņa, savukārt Atveseļošanas fonda izdevumi līdz šā gada septembra beigām bija 2,6 miljoni eiro un plānots tos kāpināt līdz gada beigām.", "link": "https://www.delfi.lv/bizness/37293360/bankas_un_finanses/54889792/pedeja-ceturksni-sagaidams-ieverojams-kopbudzeta-izdevumu-pieaugums-paredz-fm"},
{"title": "Kriptovalūtu pieņemšana — valstis spriež un lemj par digitālajām monētām", "category": "Finanses", "body": "Lai gan  kriptovalūtas  šobrīd cieš lielus zaudējumus, pasaules valstu līderi un ierēdņi pieņem, ka digitālās monētas nekur nepazudīs. Austrālijas federālais budžets, kurā apspriesta kriptovalūtu loma valsts finanšu sistēmā, iespējams, ir pirmais šādas nozīmes dokuments, kur tās pieminētas. Savukārt Honkongā un Singapūrā iezīmējas atšķirīgi plāni. Kriptovalūtas kopš šī gada sākuma ir zaudējušas gan vērtību, gan lietotāju uzticību. Virkne uzņēmumu, kas saistīti ar šo sfēru, ir bankrotējuši vai cietuši ievērojamus zaudējumus. Investori, kas iegādājās valūtas pērn, kad to vērtība bija pat trīs vai četras reizes lielāka, ir zaudējuši daudz naudas. Tomēr, kā \" Delfi Bizness \" ziņoja jau iepriekš, finanšu institūcijas un uzņēmumi –  \"Visa\", \"Mastercard\", \"Blackrock\"  – rēķinās, ka digitālās monētas būs nākotne un sāk piedāvāt klientiem ar tām saistītus pakalpojumus. Tādēļ nav pārsteiguma, ka pasaules valstis sāk ne tikai domāt, kā kriptovalūtas regulēt, bet arī kā tās izmantot savā labā.", "link": "https://www.delfi.lv/bizness/37293360/bankas_un_finanses/54888072/kriptovalutu-pienemsana-valstis-spriez-un-lemj-par-digitalajam-monetam"},
{"title": "Pēc nonākšanas Maska īpašumā 'Twitter' aiziet no biržas", "category": "Finanses", "body": "Pēc nonākšanas miljardiera Īlona Maska īpašumā mikroblogošanas platforma \" Twitter \" aizgājusi no biržas. Piektdien tika pārtraukta \"Twitter\" akciju kotēšana Ņujorkas fondu biržā. Par to, ka Masks ir pabeidzis 44 miljardus dolāru vērto iegādes darījumu, ASV mediji ziņoja ceturtdien. Masks atlaida \"Twitter\" vadītāju Paragu Agravalu, kā arī uzņēmuma finanšu direktoru Nedu Sīgalu un tā juridiskās politikas, uzticības un drošuma vadītāju Vidžaju Gadi, ziņoja laikraksts \"Washington Post\" un telekanāls CNBC. Agravals bija vērsies tiesā, lai liktu Maskam ievērot \"Twitter\" iegādes darījuma nosacījumus. Par \"Twitter\" kontroles pārņemšanu tika ziņots dažas stundas pirms tiesas noteiktā termiņa, līdz kuram Maskam darījums bija jāpabeidz. Masks \"Twitter\" iegādes līgumu par 44 miljardiem dolāru parakstīja aprīlī, bet jūlijā paziņoja, ka atsakās no darījuma, un apsūdzēja \"Twitter\" maldinošas informācijas sniegšanā par viltus kontu daudzumu šajā platformā. Oktobra sākumā Masks pauda gatavību tomēr turpināt \"Twitter\" iegādes darījumu un nosūtīja vēstuli \"Twitter\" ar piedāvājumu to pabeigt.", "link": "https://www.delfi.lv/bizness/37293360/bankas_un_finanses/54889812/pec-nonaksanas-maska-ipasuma-twitter-aiziet-no-birzas"},
{"title": "Bankas līdz 2024. gada janvārim apņēmušās bankomātu tīklu nesamazināt par vairāk kā 5%", "category": "Finanses", "body": "Latvijas Banka , Finanšu nozares asociācija un bankas ar plašāko bankomātu un filiāļu tīklu – \" Swedbank \" AS, AS \" SEB  banka\", \" Luminor Bank \" AS Latvijas filiāle un AS \" Citadele  banka\" – vienojušās, ka 2023. gadā turpinās īstenot pasākumus skaidrās naudas pieejamības nodrošināšanai Latvijas iedzīvotājiem. Šie pasākumi iekļauti 2021. gada rudenī parakstītajā sadarbības memorandā, informē banku pārstāvji. Skaidrā nauda saglabā savu lomu ikdienas norēķinos. Tā līdzās bezskaidrās naudas norēķiniem ir papildu ekonomiskās drošības elements pašreizējos ģeopolitiskajos apstākļos. Eiropas un Latvijas tiesību akti nepārprotami nosaka, ka skaidrā nauda turpinās būt likumīgs maksāšanas līdzeklis, kam noteikti atsevišķi izmantošanas ierobežojumi, kuri ieviesti ēnu ekonomikas un noziedzīgi iegūtu līdzekļu aprites ierobežošanai. Latvijā šobrīd galvenais rīks skaidrās naudas pieejamības nodrošināšanai iedzīvotājiem ir bankomāti (ATM – Automated Teller Machines), no kuriem iespējams izņemt eiro banknotes, skaidro Latvijas Banka. Par pasākumiem skaidrās naudas pieejamības jomā finanšu sektors vienojās 2021. gada septembrī. Memoranda pirmajā darbības gadā gūta pozitīva pieredze – mērķi ir sasniegti. Memoranda izstrādes laikā Latvijā bija 902 bankomāti. Gadu vēlāk, 2022. gada rudenī, to skaits ir nebūtiski samazinājies (mazāk par 1%) – līdz 897. Tas ir krietni mazāk par memorandā pieļauto 5% samazinājuma kritēriju. Vairāk nekā 80% Latvijas iedzīvotāju tuvākais bankomāts ir mazāk nekā 5 kilometru attālumā. Latvijas Bankas un \"Latvijas Faktu\" 2022. gada augustā veiktā iedzīvotāju aptauja liecina, ka sabiedrības apmierinātība ar skaidrās naudas pieejamību pieaug. Gada laikā no 82% līdz 84% palielinājies to cilvēku skaits, kurus apmierina iespējas izņemt skaidro naudu no sava konta. Turpina samazināties to aptaujāto īpatsvars, kurus neapmierina iespējas izņemt skaidro naudu no sava konta. 2021. gada augustā neapmierinātību pauda 11% aptaujāto, savukārt 2022. gada februārī 10%, bet augustā vairs tikai 8%. Panākta vienošanās 2023. gadā turpināt īstenot pasākumus skaidrās naudas pieejamības nodrošināšanai Latvijas iedzīvotājiem. Turpinot memoranda darbību, tā parakstītāji vienojās par šādu rīcību: \"Digitālā attīstība pēdējos gados ir īpaši strauja un nākotnē tā būs vēl straujāka, lai Latvija stiprinātu savu starptautisko konkurētspēju, tomēr arī skaidrās naudas apritei ir sava vieta tautsaimniecībā, lai nodrošinātu tās izmantošanu ikdienas vajadzībām samērīgos apjomos atbilstoši banku klientu ieskatiem. Asociācijā iepriekš apstiprinātie sadarbības pamatprincipi skaidrās naudas pieejamībai ir iekļauti memorandā. Turpmāk jāpievēršas skaidrojošajam darbam, informācijas pieejamībai un banku risinājumu savietojamībai, lai nodrošinātu banku, citu finanšu pakalpojumu sniedzēju piedāvāto pakalpojumu pastāvīgu modernizāciju, eksportspēju, kā arī godīgu konkurenci, ierobežotu nelegālās naudas apriti un mazinātu ēnu ekonomiku,\" uzsver Finanšu nozares asociācijas valdes priekšsēdētāja Sanita Bajāre. \"Skaidrā nauda ir daļa no kritiskās finanšu nozares infrastruktūras, tāpēc turpinām darbu kopā ar nozari, lai īstenotu pasākumus gan skaidrās naudas pieejamības nodrošināšanai \"miera laikos\", gan būtu gatavi nodrošināt iedzīvotājiem pieeju saviem līdzekļiem krīzes situācijās,\" uzsver Latvijas Bankas padomes locekle Zita Zariņa. \"Skaidrā nauda ir un paliks nozīmīgs norēķinu un uzkrāšanas instruments. Bezskaidrās naudas attīstība šo situāciju nemainīs, tikai paplašinās un papildinās sabiedrības izvēles iespējas un ērtības.\"", "link": "https://www.delfi.lv/bizness/37293360/bankas_un_finanses/54894742/bankas-lidz-2024-gada-janvarim-apnemusas-bankomatu-tiklu-nesamazinat-par-vairak-ka-5"},
{"title": "Kargins un Krasovickis tiesā apstrīd 'Parex' akciju pārņemšanu valsts īpašumā", "category": "Finanses", "body": "Kādreizējie \" Parex bankas \" īpašnieki  Valērijs Kargins  un  Viktors Krasovickis  Rīgas apgabaltiesu lūguši atzīt par spēkā neesošu līgumu, ar kuru valsts savulaik par diviem latiem pārņēma viņu īpašumā esošās bankas akcijas. Prasītāju statusā ir arī Krasovicka ģimenes locekļi Georgijs un Aleksandra Krasovicki. Viņi lūdz atzīt par spēkā neesošiem no 2009.gada 1.aprīļa ieguldījuma līgumu, kas tika parakstīts 2008.gada 10.novembrī, un vienošanos par grozījumiem šajā līgumā, ko parakstīja 2008.gada 2.un 3.decembrī. Tāpat par spēkā neesošām lūgts atzīt no ieguldījuma līguma izrietošās saistības - vairākus ķīlas līgumus. Prasība vērsta pret Finanšu ministriju (FM), \"Parex banku\", VAS \"Latvijas Hipotēku un zemes banka\" (\"Hipotēku banka\") un Privatizācijas aģentūru (PA). Kopā ar prasību bijušie baņķieri tiesu lūguši to nodrošināt. Eksbaņķieru Kargina un Krasovicka pārstāvis Sergejs Bardovskis apliecināja prasības iesniegšanu tiesā un to, ka šī prasība ir pieņemta, taču uzsvēra, ka, līdzīgi kā iepriekš, tiesvedības gaitā nekādi sīkāki komentāri un informācija par prasības būtību netiks sniegta. Finanšu ministrija šādu prasību uzskata par nepamatotu, jo 2008.gadā tika slēgts tiesisks un likumīgs darījums, abām pusēm parakstot attiecīgu līgumu. Vienošanās slēgta atbilstoši normatīvajiem aktiem un FM patlaban gatavo savu argumentāciju tiesai, informēja ministrijā. Kā sacīja Rīgas apgabaltiesas preses sekretārs Aigars Bērziņš, eksbaņķieru prasība pieņemta izskatīšanai 8.martā, kad arī ierosināta civillieta. Kargina un Krasovicka lūgums piemērot prasības nodrošinājumu ticis noraidīts. Šajās dienās prasītāji atteikumu nodrošināt viņu prasību apstrīdējuši Augstākajā tiesā (AT), līdz ar to apgabaltiesa nav noteikusi datumu, kad lieta tiks skatīta pēc būtības. AT preses sekretāre Baiba Kataja sacīja, ka pagaidām lieta no Rīgas apgabaltiesas vēl nav saņemta. Kā ziņots, 2008.gada 10.novembra vēlā vakarā toreizējais finanšu ministrs Atis Slakteris (TP), \"Hipotēku bankas\" toreizējais prezidents Inesis Feiferis un Kargins parakstīja līgumu, kas paredz \"Parex bankas\" akciju kontrolpaketes jeb 51% pārņemšanu \"Hipotēku bankas\" īpašumā. Par šīm akcijām to līdzšinējiem īpašniekiem Karginam un Krasovickim katram tika samaksāts viens lats. Vēlāk valsts pārņēma arī pārējās bankas akcijas, un patlaban \"Parex\" 83,07% akciju īpašnieks ir Privatizācijas aģentūra, bet 13,61% akciju pieder Eiropas Rekonstrukcijas un attīstības bankai. 2010.gada augustā notika \"Parex bankas\" labo aktīvu pārēja uz jaunizveidoto \"Citadele banku\". Kopš tā brīža \"Parex banka\" darbojas kā risinājuma banka, kuras galvenais uzdevums ir valsts ieguldījumu maksimāla atgūšana noteiktajā termiņā.", "link": "https://www.delfi.lv/bizness/37293360/bankas_un_finanses/42225946/kargins-un-krasovickis-tiesa-apstrid-parex-akciju-parnemsanu-valsts-ipasuma"},
{"title": "Baltijas biržās pirmdien lielākais apgrozījums bija ar 'Šiauliu bankas' akcijām", "category": "Finanses", "body": "Ar \"Šiauliu bankas\" akcijām veikti 454 darījumi par 220 556 eiro. Vērtspapīru kontus mainīja 385 423 akcijas, kuru cena pirmdien nemainījās un saglabājās 0,572 eiro par akciju. Otrajā vietā pēc apgrozījuma bija tirdzniecība ar Igaunijas enerģētikas uzņēmuma \" Enefit  Green\" akcijām, ar kurām veikti 318 darījumi par 144 146 eiro. Vērtspapīru kontus mainīja 34 506 akcijas, kuru cena pirmdien palielinājās par 0,24% - no 4,17 eiro līdz 4,18 eiro par akciju. Savukārt trešajā vietā bija tirdzniecība ar Lietuvas enerģētikas uzņēmuma \" Ignitis  grupe\" akcijām, ar kurām veikti 283 darījumi par 107 395 eiro. Vērtspapīru kontus mainīja 5869 akcijas, kuru cena pirmdien samazinājās par 0,11% - no 18,32 eiro līdz 18,3 eiro par akciju. No Latvijas uzņēmumiem lielākais apgrozījums - 27 109 eiro - pirmdien bija ar telekomunikāciju iekārtu ražošanas uzņēmuma \" SAF Tehnika \" akcijām. Vērtspapīru kontus 25 darījumos mainīja 2437 akcijas, kuru cena pirmdien palielinājās par 2,73% - no 11 eiro līdz 11,3 eiro par akciju. Kopumā Baltijas regulētajā tirgū pirmdien veikti 3672 darījumi par 1 043 034 eiro. Baltijas Alternatīvajā tirgū \"First North\" pirmdien veikti 273 darījumi par 31 305 eiro.", "link": "https://www.delfi.lv/bizness/37293360/bankas_un_finanses/54895926/baltijas-birzas-pirmdien-lielakais-apgrozijums-bija-ar-siauliu-bankas-akcijam"},
{"title": "'Nākotnes kapitāls': Portfeļa izmaiņas uz 2022. gada četrdesmit trešo nedēļu", "category": "Finanses", "body": "2021. gadā Konstantīns Kuzikovs sāka investēt 50 eiro nedēļā akciju tirgū. Mērķis ir desmit gadu laikā sasniegt kapitāla vērtību 36 000 eiro. Sākot no janvāra, arī Raivis Vilūns ir sācis investēt, bet viņš izmanto daudz ienesīgākus un riskantākus finanšu instrumentus. Kā veicas gan Konstantīna, gan Raivja portfelim, jūs varat uzzināt šajā rakstā, bet par abu investoru plāniem un stratēģijām var uzzināt raidījumā \" Nākotnes kapitāls \". Oktobra pēdējā nedēļa starptautiskajiem tirgiem bija ļoti pozitīva. Uzņēmumu ceturkšņa atskaites kopā ar investoru cerībām, ka FRS vairs necels kredīta likmes tik agresīvi, ļāva \"S&P 500\" reitingam izaugt par 139 punktiem vai 3,7%. Bet mēs joprojām esam “rallija” stadijā. Jo neskatoties uz to ka daudzi uzņēmumu ceturkšņa atskaites parādīja labākus nekā bija plānots rezultātus, kopumā šie rezultāti bija vājāki salīdzinot ar iepriekšējiem gadiem. Tas it īpaši bija pamanāms tehnoloģiju sektorā, kurš tradicionāli visvairāk ietekmē indeksu. Šajā sektorā tikai \" Apple \" parādīja stabilo izaugsmi, bet uzreiz arī pabrīdināja par to ka prognozētie pārdošanas apjomi nākotnē būs mazāki. Gan \" Google \", gan \" Meta \" apstiprināja faktu, ka mazais un vidējais bizness samazina reklāmas aktivitāte, bet \" Amazon \" plāno ļoti vājus Ziemassvētku pārdošanas apjomu salīdzinājumā ar iepriekšējiem gadiem. Tas viss tikai nozīmē ka nākotnē mēs ieraudzīsim gan strauju pieaugumu, gan strauju kritumu, bet vārds “inflācija” tiks aizvietots ar vārdu “recesija”. Baltijas akciju tirgus, iedvesmojoties no starptautiskajiem tirgiem, pēdējās nedēļas dienās arī nedaudz pakāpās, bet kopumā mēneša griezumā ir kritums par 1,07%. Rīgas biržas indekss \"OMX Riga\" šonedēļ samazinājās par 0,19%, \"OMX Vilnius\" palielinājās par 0,57%, savukārt Tallinas biržas indekss palielinājās par 0,77%. Aģentūra LETA vēsta, ka kopējais Baltijas biržu indekss \"OMX Baltic Benchmark GI\" šonedēļ palielinājās par 0,82%. Pozitīvās vēsmas ietekmēja arī kriptovalūtu tirgu. Tirgus svarīgākās kriptovalūtas \" Bitcoin \" un \"Ethereum\" pakāpās 2-5% robežās. Tiesa gan ir grūti paredzēt, cik ilgi šis nelielais kāpums varētu turpināties, jo kopumā kriptovalūtu pasaulē vēl aizvien valda liela nedrošība. Kopīga situācija ar Kuzikova akcijām ir šāda: Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Manā portfelī bija divas akcijas, kas faktiski kopēja viena otru. Tāpēc nolēmu, ka būtu prātīgāk pārdod vienu no tiem un ieguldīto naudu investēt citā. Pēc neilgām pārdomām nolēmu, ka pārdošu \"MasterCard\" akcijas un investēšu \"Visa\", kas joprojām ir tirgus līderis un rāda mazliet labākus rezultātus. Līdz ar to ka abas akcijas vēl piektdien bija ar pozitīvu vērtību, tad pieņēmu lēmumu, ka tas ir īsts brīdis šim darījumam un man nebūs jāfiksē nekādus zaudējumus. Šī darījuma rezultātā finanšu segmentā man tagad ir divas akcijas ar identisko sadalījumu: \"JPMorgan Chase & Co\" (JPM) un \"Visa\" (V),” stāsta Kuzikovs. \"Papildus tam pagājušajā nedēļā vēl piepirku \"BATT\" ETF akciju, jo ETF segments man joprojām zem maniem mērķētiem 20% un tajā lielāko daļu aizņem \"S&P 500\" ETF. Nākamas investīcijas būs mazumtirdzniecības segmentā, jo tieši šajā segmentā man bija vismazākās investīcijas. Plānoju iegādātie \"The Procter & Gamble Company\" (PG),\" nākamos plānus ieskicē investors. \"Es esmu nolēmis, ka šis varētu būt labs brīdis, kad izvērtēt, kas notiek ar uzņēmumiem, kuros šī gada sākumā izlēmu neieguldīt naudu. Proti, gribu apskatīties, vai kāds no uzņēmumiem, kas gada sākumā mani nepārliecināja, nav kļuvis interesantāks,\" saka Vilūns, norādot, ka paralēli turpina palielināt Baltijas akciju portfeli kopumā.", "link": "https://www.delfi.lv/bizness/37293360/bankas_un_finanses/54892404/nakotnes-kapitals-portfela-izmainas-uz-2022-gada-cetrdesmit-treso-nedelu"},
{"title": "FKTK piemērojusi 21 300 eiro sodu ieguldījumu brokeru sabiedrībai 'Viainvest'", "category": "Finanses", "body": "Finanšu un kapitāla tirgus komisija ( FKTK ) piemērojusi 21 300 eiro sodu ieguldījumu brokeru sabiedrībai SIA \"Viainvest\", pavēstīja FKTK. FKTK konstatējusi, ka \"Viainvest\" ir pārkāpusi Finanšu instrumentu tirgus likuma, Ieguldījumu brokeru sabiedrību likuma un noziedzīgi iegūtu līdzekļu legalizācijas, terorisma un proliferācijas finansēšanas novēršanas un sankciju riska pārvaldības normatīvu prasības. Komisijā skaidro, ka FKTK padome 2021.gada 28.septembrī izsniedza \"Viainvest\" licenci ieguldījumu pakalpojumu un ieguldījumu blakuspakalpojumu sniegšanai. Ņemot vērā \"Viainvest\" iepriekšējās uzņēmējdarbības specifiku, kas jāpielāgo finanšu tirgu regulējošo prasību ietvaram, pēc licences saņemšanas pārejas periodā kompānijas pārvaldītajā platformā pakāpeniski bija jāpārtrauc ieguldījumu piedāvāšana cesijas līgumu noslēgšanas veidā gan jauniem, gan esošajiem klientiem, pilnībā aizvietojot tos ar finanšu instrumentu piedāvāšanu. Taču FKTK konstatēja, ka pārejas perioda plānā noteiktās darbības noteiktajā termiņā nav izpildītas, kā arī komisija konstatēja noziedzīgi iegūtu līdzekļu legalizācijas un sankciju riska pārvaldības normatīvu pārkāpumus \"Viainvest\" darbībā. \"Viainvest\" bija apņēmusies noteiktos termiņos nodrošināt iekšējās kontroles sistēmas atbilstību normatīvu prasībām, taču pasākumi sistēmas stiprināšanai netika pienācīgi veikti, skaidro FKTK. Vienlaikus FKTK norāda, ka \"Viainvest\" izprot, atzīst un ņem vērā FKTK konstatētos pārkāpumus, tādējādi starp \"Viainvest\" un FKTK ir noslēgts administratīvais līgums, kas paredz piemērot brīdinājumu par Finanšu instrumentu tirgus likuma un Ieguldījumu brokeru sabiedrību likuma pārkāpumiem, kā arī soda naudu 21 277 eiro apmērā par noziedzīgi iegūtu līdzekļu legalizācijas un sankciju riska pārvaldības normatīvu pārkāpumiem. \"FKTK, piemērojot sankcijas, ņēma vērā, ka \"Viainvest\" ir novērsusi pārkāpumus ieguldījumu pakalpojumu jomā, un turpina darbu pie pasākumiem iekšējās kontroles sistēmas pilnveidošanai noziedzīgi iegūtu līdzekļu legalizācijas, terorisma un proliferācijas finansēšanas novēršanas un sankciju riska pārvaldības jomā,\" min FKTK. Savukārt \"Viainvest\" pārstāvji norāda, ka uzņēmums ir noslēdzis administratīvo līgumu ar FKTK, lai pagarinātu saistību izpildes termiņu, uzņēmumam pēc savas iniciatīvas pārejot uz darbību regulētā un drošā finanšu instrumentu tirgū. Kompānijā atzīmē, ka pagājušā gada septembrī \"Viainvest\" ieguva FKTK izsniegtu ieguldījumu brokeru sabiedrības licenci. Licencētas platformas statusa iegūšana apliecināja uzņēmuma vēlmi darboties regulētā un drošā finanšu instrumentu tirgū. Tāpat tas iezīmēja investīciju platformas pārejas periodu līdz šā gada 30.jūnijam, cesiju līgumus aizstājot ar investīciju piedāvāšanu vērtspapīru formā atbilstoši Finanšu instrumentu tirgus likuma prasībām, Ieguldījumu brokeru sabiedrību likuma un noziedzīgi iegūtu līdzekļu legalizācijas, terorisma un proliferācijas finansēšanas novēršanas un sankciju riska pārvaldības normatīvu prasībām. \"Tomēr, apzinoties, ka klientu un procedūru pārbaude atbilstoši likuma prasībām aizņem ilgāku laiku, nekā sākotnēji tika prognozēts, \"Viainvest\" ir panākusi vienošanos ar FKTK par saistību izpildes termiņa pagarinājumu līdz 2023.gada aprīlim,\" min \"Viainvest\" pārstāvji. Respektējot administratīvajā līgumā ar FKTK noteikto, uzņēmums apņemas segt piemēroto naudas sodu 21 277 eiro apmērā. Tāpat kompānijā norāda, ka kopš 2021.gada septembra, kad \"Viainvest\" ieguva ieguldījumu brokeru sabiedrības licenci, kompānija sadarbojas ar FKTK, lai biznesa modeļa transformācija noritētu pēc iespējas efektīvāk un korektāk, un platformas investoriem būtu iespēja ieguldīt ar aktīviem nodrošinātos vērtspapīros, kas ir regulēts, drošs un perspektīvs investīciju veids. \"Šobrīd \"Viainvest\" attīstās un pilnveidojas, spēcinot savu komandu ar jauniem nozares profesionāļiem, lai nepieciešamie uzlabojumi un platformas darbība atbilstu gan FKTK, gan investoru augstajām prasībām,\" pauž kompānijas pārstāvji. \"Viainvest\" reģistrēta 2016.gadā, un tās pamatkapitāls ir 350 000 eiro. Uzņēmuma vienīgais īpašnieks ir AS \"VIA SMS Group\", bet patiesais labuma guvējs ir Georgijs Krasovickis.", "link": "https://www.delfi.lv/bizness/37293360/bankas_un_finanses/54845528/fktk-piemerojusi-21-300-eiro-sodu-ieguldijumu-brokeru-sabiedribai-viainvest"},
{"title": "Parīzē un Ņujorkā akciju cenas krīt", "category": "Finanses", "body": "Akciju cenas Eiropā pārsvarā pieauga, bet Parīzes biržas indekss saruka pēc ziņām par rekordaugstu eirozonas inflāciju un ekonomikas izaugsmes palēnināšanos. Volstrītā akciju cenas kritās. \"Ir gaidāms, ka tirgus nestabilitāte saglabāsies augsta visu nedēļu, jo investoriem ir daudz ko apdomāt,\" sacīja \"ActivTrades\" analītiķis Pjērs Verē. Investori bija cerīgi noskaņoti, pateicoties ziņām, ka ASV centrālā banka varētu piebremzēt procentlikmju celšanu, ko tā veic ar mērķi iegrožot augsto inflāciju. Ir gaidāms, ka FRS trešdien paziņos par bāzes procentlikmes pacelšanu par 0,75 procentpunktiem, izdarot to ceturto reizi pēc kārtas. Citas centrālās bankas pēdējā laikā ir izrādījušas gatavību pāriet uz mazāk strauju procentlikmju paaugstināšanu, tomēr ir gaidāms, ka Anglijas Banka ceturtdien atkal ievērojami pacels procentlikmes. ASV biržu indekss \"Dow Jones Industrial Average\" pirmdien kritās par 0,4% līdz 32 732,95 punktiem, indekss \"Standard & Poor's 500\" saruka par 0,8% līdz 3871,98 punktiem, bet indekss \"Nasdaq Composite\" samazinājās par 1,0% līdz 10 988,15 punktiem. Londonas biržas indekss FTSE 100 pirmdien pieauga par 0,7% līdz 7094,53 punktiem, Frankfurtes biržas indekss DAX 30 kāpa par 0,1% līdz 13 253,74 punktiem, bet Parīzes biržas indekss CAC 40 samazinājās par 0,1% līdz 6266,77 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 1,6% līdz 86,53 ASV dolāriem par barelu. \"Brent\" markas jēlnaftas cena Londonas biržā saruka par 1,0% līdz 94,83 dolāriem par barelu. Eiro vērtība pret ASV dolāru pirmdien kritās no 0,9965 līdz 0,9885 dolāriem par eiro, britu mārciņas vērtība pret ASV dolāru saruka no 1,1615 līdz 1,1465 dolāriem par mārciņu, bet ASV dolāra vērtība pret Japānas jenu palielinājās no 147,60 līdz 148,72 jenām par dolāru. Eiro vērtība pret britu mārciņu pieauga no 85,80 līdz 86,20 pensiem par eiro.", "link": "https://www.delfi.lv/bizness/37293360/bankas_un_finanses/54896806/parize-un-nujorka-akciju-cenas-krit"},
{"title": "Piešķirtā kredītlīnija SIA 'Koku cenas' ļaus augt straujāk", "category": "Finanses", "body": "\" Industra Bank \" piešķīrusi mežizstrādes un konsultāciju uzņēmumam SIA \"Koku cenas\" kredītlīniju apgrozāmajiem līdzekļiem 200 tūkstošu eiro apmērā tā tālākai attīstībai. Kredītlīnijas saņemšanai uzņēmums piesaistījis arī \" Altum \" garantiju. SIA \"Koku cenas\" ir simtprocentīgs Latvijas vietējā kapitāla uzņēmums, kuru 2021. gada maijā dibinājuši divi profesionāļi ar vairāk nekā 10 gadu pieredzi nozarē – Jānis Dūmiņš un Mārtiņš Ģērmanis. Uzņēmuma nodarbošanās virzieni ir mežizstrāde, kokmateriālu iepirkšana, realizācija un konsultācijas mežu jautājumos un tā pamatmērķis ir sniegt korektu un aktuālu informāciju par kokmateriālu cenām, tā palīdzot viņiem atrast izdevīgāko piedāvājumu, realizējot kokmateriālus vai pārdodot cirsmu \"uz celma\". Ņemot vērā klientu pieprasījumu un profesionālās prasmes, papildus konsultācijām un informatīvajiem pakalpojumiem uzņēmums sniedz arī mežizstrādes pakalpojumus, kā arī iegādājas cirsmas un apaļkokus krautuvēs. Uzņēmums ir jauns un bez kredīta vēstures, līdz ar to liela daļa Latvijas banku šādos gadījumos nav atbalstošas, neslēpj SIA \"Koku cenas\" valdes loceklis Mārtiņš Ģērmanis, izsakot pateicību bankai un \"Altum\". \"Industra Bank\" valdes priekšsēdētājs Raivis Kakānis atzīst, ka, izsverot iespēju piešķirt bankas finansējumu, svarīgs faktors bija SIA \"Koku cenas\" īpašnieku zināšanas par nozari, izpratne par saviem mērķa klientiem un pārdomātais finanšu plāns. \"Industra Bank\" ir 1994. gadā dibināta Latvijas kredītiestāde ar 21.4 tūkstošiem klientu – tūkstotis četri simti juridisku personu un 20 tūkstoši privātpersonu. Banku ir izveidojuši vietējie uzņēmēji, tās darbību fokusējot uz Latvijas mazo un vidējo uzņēmumu apkalpošanu.", "link": "https://www.delfi.lv/bizness/37293360/bankas_un_finanses/54896900/pieskirta-kreditlinija-sia-koku-cenas-laus-augt-straujak"},
{"title": "'Tas nav viss'. ECB paredz turpināt celt procentu likmes inflācijas savaldīšanai", "category": "Finanses", "body": "Cenšoties iegrožot straujo cenu kāpumu eirozonā, Eiropas Centrālā banka (ECB) kopš šā gada jūlija paaugstinājusi procentu likmes jau par 200 bāzes punktiem, kas ir straujākais pieaugums eiro vēsturē. \"Galamērķis ir skaidrs, un mēs to vēl to neesam sasnieguši,\" intervijā ekskluzīvi portālam \"Delfi Bizness\" saka Eiropas Centrālās bankas (ECB) prezidente Kristīne Lagarda (Christine Lagarde). Viņa norāda, ka ECB ir apņēmusies darīt visu, kas nepieciešams, lai panāktu inflācijas atgriešanos 2% mērķa līmenī.  Intervijā viņa atbild uz jautājumiem par:", "link": "https://www.delfi.lv/bizness/37293360/bankas_un_finanses/54896204/tas-nav-viss-ecb-paredz-turpinat-celt-procentu-likmes-inflacijas-savaldisanai"},
{"title": "Uzņēmumiem pieejami 76 miljoni eiro energoefektivitātes celšanai; sākas pieteikšanās atbalstam", "category": "Finanses", "body": "No šā gada 4.novembra uzņēmēji \"Attīstības finanšu institūcijā \" Altum \"\" varēs iesniegt pieteikumus projektu atlases pirmajā kārtā jaunajā valsts atbalsta programmā energoefektivitātei, atjaunojamo energoresursu tehnoloģiju ieviešanai un  elektroauto  iegādei. Kopējais jaunās ES Atjaunošanas fonda programmas finansējums ir 76 miljoni eiro. Uzņēmumu iesniegtie projekti tiks savstarpēji salīdzināti atlasē pēc energoefektivitātes kritērijiem. Projekti, ko varēs pieteikt aizdevumam ar kapitāla atlaidi, tiks paziņoti mēneša laikā pēc iesniegšanas termiņa beigām, savukārt aizdevuma pieteikums būs jāiesniedz četru mēnešu laikā no paziņojuma par atlases rezultātu. \"Katra neiztērētā enerģijas vienība mums ir svarīga. Jaunā atbalsta programma ļaus uzņēmējiem pašiem attīstīt elektroenerģijas ražošanu, veikt ēku atjaunošanu un pāriet uz efektīvākiem apkures risinājumiem, būtiski paaugstinot energoefektivitāti, kā arī atjaunot auto parku ar videi draudzīgākiem elektroauto. Īstenotie atbalsta pasākumi būs solis uzņēmēju patstāvības enerģijas ražošanas un racionālas izmantošanas virzienā, vienlaikus stiprinot Latvijas enerģētisko neatkarību,\" uzsver ekonomikas ministre  Ilze Indriksone . \"Jaunā atbalsta programma uzņēmējiem piedāvā pievilcīgu finansējuma risinājumu – dzēst līdz pat 30% no projekta izmaksām, vienlaikus motivējot sasniegt iespējami augstāku energoefektivitāti. Pieteikumus pieņemsim trīs atsevišķās kārtās un tajās sagaidām kvalitatīvus projektus un veselīgu konkurenci, jo šodien vairs neviens nav jāpārliecina, ka energoefektivitātes uzlabošana un zaļās enerģijas izmantošana ir izdevīgs un tālredzīgs solis. Tāpat uzņēmējiem ir pieejams arī grants energoaudita veikšanai, kas sedz pat 85% no izmaksām par energoauditu uzņēmumā,\" skaidro \"Altum\" valdes priekšsēdētājs  Reinis Bērziņš . Atbalsts uzņēmējiem tiks sniegts aizdevuma vai paralēlā aizdevuma veidā, un tam tiks piemērota kapitāla atlaide līdz 30% no projekta izmaksām. Kapitāla atlaide ir izmantojama aizdevuma pamatsummas dzēšanai pēc tam, kad ir pabeigta projekta īstenošana un ir sasniegti noteiktie energoefektivitātes kritēriji. To izvērtēs \"Altum\" sadarbībā ar energoefektivitātes jomas ekspertiem. Aizdevuma apjoms varēs būt līdz 5 miljoniem eiro, ieskaitot atlaidi līdz 30% kapitāla, kura nevar būt lielāka par 1,5 miljoniem eiro. Paralēliem aizdevumiem, kurus \"Altum\"\" sniegs līdztekus kredītiestāžu aizdevumiem, minimālā aizdevuma summa būs 50 tūkstoši eiro. Atbalsts elektroauto iegādei būs pieejams eksportējošiem apstrādes rūpniecības uzņēmumiem kā garantija ar kapitāla atlaidi līdz 180 tūkstošiem eiro (vienam transportlīdzeklim līdz 5000 eiro un, nepārsniedzot 30% no auto iegādes cenas bez PVN). Katrā atlases kārtā pieteikumi tiks sarindoti pēc iegūto punktu summas dilstošā secībā atlases kārtai pieejamā finansējuma ietvaros. Vienā atlases kārtā varēs sniegt vairākus pieteikumus, tostarp vienā atbalsta jomā (piemēram, energoefektivitātē) vai vairākās atbalsta jomās (piemēram, energoefektivitātē un atjaunojamo energoresursu tehnoloģiju jomā), ievērojot, ka pieteikumi katrā atbalsta jomā iesniedzami atsevišķi. Kopējais jaunās ES Atjaunošanas fonda programmas finansējums ir 76 miljoni eiro, no kuriem gandrīz 26 miljoni eiro paredzēti energoefektivitātes paaugstināšanai, 45 miljoni - pārejai uz atjaunojamo energoresursu tehnoloģijām, bet 5 miljonus eiro būs iespējams izmantot elektroauto iegādes atbalstam. Pirmajā kārtā pieteikumus varēs iesniegt līdz nākamā gada 4.janvārim. Lai informētu par jauno programmu,  Ekonomikas ministrija  un \"Altum\" uzņēmējiem rīko informatīvus vebinārus šā gada 1. un 2. novembrī tiešsaistē.", "link": "https://www.delfi.lv/bizness/37293360/bankas_un_finanses/54897788/uznemumiem-pieejami-76-miljoni-eiro-energoefektivitates-celsanai-sakas-pieteiksanas-atbalstam"},
{"title": "SEB pensiju plāns dodas ilgtspējas virzienā un maina nosaukumu", "category": "Finanses", "body": "Turpinot attīstīt ilgtspējīgu pensijas ieguldījumu virzienu, no novembra pensiju 3. līmeņa  SEB -Indeksu plāna nosaukums tiek mainīts uz SEB-Klimata indeksu plāns, tādējādi liekot uzsvaru uz ilgtspējīgākiem ieguldījumiem, \"Delfi Biznesu\" informē bankā. “SEB mērķis ir sniegt savu ieguldījumu pārējā uz ilgtspējīgu nākotni, tādēļ soli pa solim uzlabojam savus investīciju produktus. Ja 2021. gada vidū aptuveni puse no SEB pārvaldīto pensiju un ieguldījumu plānu aktīvu bija investēti, ņemot vērā ilgtspējas principus, tad šobrīd tie ir jau vairāk nekā 70% no visiem pensiju 2. līmeņa un pensiju 3. līmeņa plānu aktīviem,” stāsta SEB atklātā pensiju fonda valdes priekšsēdētāja Anna Dovbiša. Banka skaidro, ka iepriekš tikai daļa no ieguldījumiem tika veikta, ņemot vērā ilgtspējas principus. Turpretim šobrīd SEB-Klimata indeksu plāna ieguldījumi tiek veikti, pilnībā ņemot vērā ilgtspējas principus. “Jo vairāk izzinām un piemērojam ilgtspēju ikdienā, jo vairāk jaunu aspektu atklājas un arvien paplašinās šī jēdziena horizonts. Pensiju 3. līmenī ieviešot plānu, kura uzsvars ir ilgtspēja, nodrošinām iespēju ikvienam atrast sev piemērotāku pensiju plānu atbilstoši vecumam, vēlamajam riska līmenim un mērķiem, kādus plānots sasniegt. SEB-Klimata indeksu plāns ņem vērā ilgtspējas principus. Ko tas nozīmē praksē? Tas nozīmē, ka ieguldījumi tiek veikti instrumentos, kuru vienīgais mērķis ir ilgtspēja, kā arī tādos instrumentos, kuri veicina ilgtspēju, bet tā nav vienīgais mērķis,” norāda Dovbiša. SEB uzskata, ka ap ilgtspējīgiem ieguldījumiem bieži vien vijas arī dažādi nepatiesi mīti, piemēram, nereti dzirdēts, ka tie ir dārgi un ar zemām peļņas iespējām. “Ilgtspējīgu ieguldījumu iespējas pēdējo gadu laikā ir būtiski pieaugušas un tās nebūt nav dārgākas par citām,\" skaidro Dovbiša, norādot, ka bankas SEB pensiju fonds šoruden samazinājis standarta komisijas maksas visiem pensiju 3. līmeņa plāniem, tostarp arī SEB-Klimata indeksu plānam, jo ieguldīšana ir kļuvusi lētāka. \"Savukārt, ja runājam par peļņas iespējam, tad, kā piemēru aplūkojot indeksu MSCI ACWI un tādu pašu indeksu, kas ņem vērā ilgtspējas faktorus – MSCI ACWI ESG Screened, varam redzēt, ka pēdējo 10 gadu laikā tie uzrāda ļoti līdzīgus rezultātus. Tātad nav pamata arī apgalvojumam, ka ilgtspējīgu ieguldījumu ienesīgums būtu zemāks. Mēs, SEB, esam pārliecināti, ka uzņēmumi, kas savā darbībā integrē ilgtspējas principus, ilgtermiņā ir veiksmīgāki un tādējādi, laikam ritot, mūsu klientiem varētu radīt lielāku ieguldījumu atdevi,” norāda bankas pārstāve.", "link": "https://www.delfi.lv/bizness/37293360/bankas_un_finanses/54897024/seb-pensiju-plans-dodas-ilgtspejas-virziena-un-maina-nosaukumu"},
{"title": "Ieņēmumi no azartspēlēm līdzīgi 2018. gada rādītājiem", "category": "Finanses", "body": "Ieņēmumi no azartspēlēm un interaktīvajām izlozēm šā gada deviņos mēnešos ir 196,5 miljoni eiro, kas ir līdzīgs rādītājs 2018. gada deviņu mēnešu rezultātiem, liecina  Izložu un azartspēļu uzraudzības inspekcijas  pēc kapitālsabiedrību operatīvajiem datiem sagatavotais azartspēļu tirgus pārskats. Pašatteikušos personu reģistrā iekļauta 37 801 unikāla persona, aktuāls lieguma statuss ir 24 308 personām. Šī gada deviņos mēnešos bloķētas 438 nelegālās azartspēļu vietnes. Kopumā Latvijā azartspēles organizē 19 komersanti, no tiem astoņi komersanti organizē klātienes azartspēles spēļu zālēs un kazino, četri komersanti – totalizatora likmju pieņemšanas vietās, 17 komersanti organizē interaktīvās azartspēles. Nozares kapitālsabiedrībās nodarbināti 2766 darbinieki. Covid-19 ierobežojumu dēļ nav objektīvi salīdzināt šī gada un 2021. gada rezultātus, tādēļ, lai analizētu izmaiņas azartspēļu nozares darbībā, salīdzināmie dati iegūstami, aplūkojot 2022. gada otrā un trešā ceturkšņa rezultātus. Tie rāda, ka nozares šī gada trešā ceturkšņa apgrozījums sasniedz 97,7 % no otrā ceturkšņa apgrozījuma – 72,6 miljoni eiro. Azartspēļu automātu ieņēmumi ir 39,6 miljoni eiro jeb 98,7 % no otrā ceturkšņa ieņēmumiem, bet interaktīvo azartspēļu ieņēmumi ir līdzīgi otrā ceturkšņa rādītājiem un veido 28,759 miljonus eiro. Izložu un azartspēļu uzraudzības inspekcijas priekšniece Signe Birne, analizējot šāgada datus, konstatē: \"Neraugoties uz to, ka interaktīvās azartspēles Latvijā piedāvā jau 17 operatori, redzams, ka ieņēmumi strauji nepieaug, kas varētu liecināt par spēlētāju apdomīgāku rīcību, plānojot savus izdevumus un to prioritātes. Interaktīvo azartspēļu veidu sadalījumā redzams, ka lielākais īpatsvars ir kazino spēlēm (83,5 %), bet totalizatora spēļu īpatsvars ir samazinājies līdz 15,1 %, kas varētu mainīties, sākoties kādām nozīmīgām Eiropas vai pasaules līmeņa sporta sacensībām.\" Kā liecina Inspekcijas apkopotā informācija, Latvijā turpinās spēļu vietu un automātu skaita samazināšanās gan komersantu rentabilitātes apsvērumu, gan pašvaldību lēmumu ietekmē. Latvijā septembra beigās azartspēļu vietās tika ekspluatēti 5129 azartspēļu automāti, tie izvietoti 211 spēļu zālēs un divos kazino ar 27 kāršu un ruletes galdiem, tāpat arī darbojas viena bingo zāle un 65 totalizatora likmju pieņemšanas vietas. Spēļu vietu licenču ir vairāk, nekā tās tiek faktiski izmantotas, un kopumā šī gada deviņos mēnešos minēto iemeslu dēļ ir anulētas 37 spēļu zāļu licences, viena kazino un 12 totalizatora vietu licences. Būtiska spēļu zāļu licenču anulēšana turpinās arī oktobrī. Tā kā azartspēļu nodokļa ieņēmumi valsts un pašvaldību budžetos ir tieši saistīti ar spēļu zāļu un automātu skaitu un spēļu vietu darbību kopumā, šī gada deviņos mēnešos valsts budžeta ieņēmumi no azartspēļu un izložu nodokļa un nodevas ir 27,806 miljoni eiro, kas par 9,069 miljoniem eiro nesasniedz plānoto apjomu (75,4%). Tostarp azartspēļu nodokļa ieņēmumu izpilde ir 68 % pret plānoto, bet izložu nodokļa ieņēmumi ir pārsniegti par 26,1%. Nozares pārējie aprēķinātie nodokļi ir 28,9 miljoni eiro, bet pašvaldību budžetos ieskaitīti divi miljoni eiro. Turpinot nelicencēto interaktīvo azartspēļu vietņu ierobežošanas pasākumus, šogad līdz 24. oktobrim inspekcija pieņēmusi 438 lēmumus par nelegālo vietņu bloķēšanu, kas attiecas uz 28 juridisko personu veidotiem 440 domēniem. Kopš 2014. gada kopumā bloķēti 2938 domēni, kas piedāvā nelicencētas spēles. Lai pārbaudītu, kā tiek ievērotas Inspekcijas lēmumos noteiktās prasības, organizētas 30 pārbaudes elektronisko sakaru komersantu darbības vietās. Viens no Inspekcijas uzdevumiem ir arī atbalsta nodrošināšana personām, kurām pārmērīga azartspēļu vai interaktīvo izložu spēlēšana rada problēmas un riskus. Viens no šādiem atbalsta veidiem ir iespēja brīvprātīgi iekļaut savus datus Inspekcijas uzturētajā Pašatteikušos personu reģistrā. Cits atbalsta veids, ko nodrošina Inspekcija, ir psihologa konsultācijas azartspēļu spēlētājiem un viņu tuviniekiem. Inspekcijas nodrošinātās psihologa konsultācijas ir bez maksas. Šī gada deviņos mēnešos ir sniegtas 294 klātienes un 31 attālināta konsultācija. Neraugoties uz pandēmijas noteiktajiem ierobežojumiem, attālinātās konsultācijas tika izmantotas kūtri, bet, atsākoties klātienes konsultācijām, interese ir atjaunojusies. Inspekcijas funkcija ir arī preču un pakalpojumu loteriju atļauju izsniegšana. Pandēmija un arī situācija pasaulē ir mainījusi preču loteriju piedāvājumu – samazinās kopējais loteriju skaits. 2022. gada deviņos mēnešos izsniegtas 334 atļaujas, kas ir par 78 mazāk nekā šajā periodā pērn. Kopējais piedāvātais laimestu fonds ir 969,2 tūkstoši eiro un iekasētā valsts nodeva 231,7 tūkstošu eiro apmērā, kas ir 72,3% no 2021. gada deviņu mēnešu apmēra. Šī gada laikā anulētas astoņas loteriju atļaujas un atteikta četru loteriju atļauju izsniegšana. Inspekcija ir  Finanšu ministrijas  pārraudzībā esoša tiešās pārvaldes iestāde, kuras uzdevums ir realizēt valsts politiku azartspēļu un izložu organizēšanā un nodrošināt izložu un azartspēļu organizēšanas likumību sabiedrības interešu un personu tiesību aizsardzībai.", "link": "https://www.delfi.lv/bizness/37293360/bankas_un_finanses/54901694/ienemumi-no-azartspelem-lidzigi-2018-gada-raditajiem"},
{"title": "Pensiju nodrošinās kriptovalūtas. Par savām investīcijām stāsta Artūrs Garais", "category": "Finanses", "body": "Šis gads visiem ir skaudri atgādinājis, kāpēc  kriptovalūtas  vēl aizvien tiek uzskatītas par augsta riska aktīvu un kāpēc tradicionālās finanšu institūcijas iesaka no tām turēties pa gabalu. To vērtība ir kritusies no 50 līdz 99%. Tomēr ir investori, kas vēl aizvien tic kriptovalūtām un to nākotnei. Viens no tādiem ir Artūrs Garais, kurš sācis investēt kriptovalūtās jau 2017. gadā, un, neskatoties uz tirgus situāciju, viņa portfeļa pieaugums ir rakstāms ar sešiem cipariem. \"Sākums bija 2017. gadā. Dzirdēju, ka kāds ir \"uztaisījis\" lielu naudu, un \"pavilkos\" uz to, tad arī sāku to pētīt vairāk,\" saka Artūrs Garais, kurš ir \"airBaltic\" WEB3 projektu vadītājs un kriptovalūtu investors. Viņš \"Bitcoin\" pircis, kad monētas maksāja dažus simtus. \"Neesmu miljonāra statusā,\" saka Garais, skaidrojot, ka ir investors, kas turas pie monētām, proti, viņš nav no savām investīcijām atteicies un izņēmis naudu. Garais stāsta, ka pats nav pircis akcijas, bet agrāk, pateicoties darbam, ir ieguvis \"Amazon\" un \"Caterpillar\" akcijas. Šobrīd visas investīcijas viņam ir kriptovalūtās.", "link": "https://www.delfi.lv/bizness/37293360/bankas_un_finanses/54896228/pensiju-nodrosinas-kriptovalutas-par-savam-investicijam-stasta-arturs-garais"},
{"title": "Piešķir 300 tūkstošus eiro bezkontakta automazgātavu tīkla attīstībai", "category": "Finanses", "body": "\" SEB  banka\" ir piešķīrusi aizdevumu 300 tūkstošu eiro apmērā SIA \" Auto  Rings\" bezkontakta automazgātavu tīkla \"LaserWash 360 Plus\" attīstībai. SIA \"Auto Rings\" ir pirmais un šobrīd vienīgais uzņēmums Baltijas valstīs, kas piedāvā bezkontakta robotizēto automašīnu mazgāšanu ar ASV ražoto iekārtu \"LaserWash 360 Plus\", un viens no tirgus līderiem transportlīdzekļu uzkopšanas sfērā. Šobrīd Latvijā pieejamas piecas \"LaserWash 360 Plus\" stacijas – četras Rīgā un viena Ādažos. Eksperti pasaulē atzīst, ka bezkontakta mazgāšana ievērojami samazina risku bojāt auto virsbūvi, skaidro SIA \"Auto Rings\" valdes loceklis Sergejs Upadiševs. \"SEB bankas\" atbalsts ļaus uzņēmumam tuvākajos 18 mēnešos atvērt četras jaunas \"LaserWash\" bezkontakta automazgāšanas stacijas Rīgā un Mārupē, viņš atklāj. \"Viena no SEB bankas prioritātēm ir atbalstīt mazos un vidējos uzņēmumus viņu attīstībā. Šī brīža ekonomiskajā situācijā gandrīz puse jeb 47% Latvijas mazo un vidējo uzņēmumu nav gatavi papildu investīcijām, tāpēc jo īpaši novērtējam uzņēmumus, kuri izvēlas nevis nogaidīt, bet gan attīstīties un papildināt savu darbību ar inovatīviem risinājumiem, paplašinot pakalpojumu izvēles iespējas iedzīvotājiem,\" stāsta \"SEB bankas\" valdes loceklis Arnis Škapars. Kreditēšanas apjoms mazo un vidējo uzņēmumu segmentā šī gada deviņos mēnešos, salīdzinot ar pagājušo gadu, pieaudzis par 22%, sasniedzot 186 miljonus eiro. Uz \"LaserWash 360 Plus\" bāzes ir izstrādāta unikāla mobilā kompleksa konstrukcija. Mazgāšanas process balstīts uz ūdens augstspiediena un secīgu speciālu ķīmisko līdzekļu pielietojumu. Lai nenodarītu kaitējumu apkārtējai videi, mazgāšanas komplekss ir aprīkots ar jaudīgu ūdens attīrīšanas iekārtu. Automašīnai iebraucot automazgātavā, tā tiek noskenēta, lai atbilstoši gabarītiem izvēlētos optimālus mazgāšanas režīmus.", "link": "https://www.delfi.lv/bizness/37293360/bankas_un_finanses/54904406/pieskir-300-tukstosus-eiro-bezkontakta-automazgatavu-tikla-attistibai"},
{"title": "Eksperts: lai veiksmīgi ieguldītu, svarīgi saprast, no kurienes nāks peļņa", "category": "Finanses", "body": "\"Kad tu ieguldi naudu, vai zini, no kurienes nāks tava peļņa?\" retoriski vaicā finanšu eksperts  Toms Kreicbergs . Viņš skaidro, ka ir būtiska starpība starp bagātības pārdalīšanu, kas notiek kriptovalūtu gadījumā, un bagātības vairošanu, ko rada, piemēram, ražojoši uzņēmumi. Viņaprāt katram investoram būtu svarīgi atbildēt uz četriem jautājumiem, lai spētu saprast savu ieguldījumu ilgtspēju un reālo nākotnes potenciālu. \"Nereti investori aizraujas ar tādiem populāriem ieguldījumiem kā Forex, kripto, zelts un tamlīdzīgi, taču aizmirst uzdot vienkāršu jautājumu - no kurienes nāks mana ieguldījuma peļņa?\" saka Kreicbergs. Viņš uzskata, ka investoriem ir vērts zināt četras peļņas atslēgas: \"Investors, kurš apzinās šos četrus peļņas principus vai atslēgas, ir daudz labākā pozīcijā, lai pelnītu pasīvi ilgtermiņā un morāli veselīgā veidā,\" saka eksperts. Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko YouTube kanālam  \"Neatkarīgais investors\" . Ja arī tevi interesē attīstīt savas ieguldīšanas prasmes,  dodies šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/54903930/eksperts-lai-veiksmigi-iegulditu-svarigi-saprast-no-kurienes-naks-pelna"},
{"title": "Apstiprina ‘Latvijas Pasts' universālā pasta pakalpojuma saistību tīrās izmaksas", "category": "Finanses", "body": "Sabiedrisko pakalpojumu regulēšanas komisija ( SPRK ) ir apstiprinājusi VAS “ Latvijas Pasts ” aprēķinātās 2021.gada universālā pasta pakalpojuma (UPP) saistību tīrās izmaksas 591,9 tūkst. eiro apmērā, ko kompensēs no valsts budžeta. Pasta operators aprēķinu ir veicis atbilstoši Pasta likumam un SPRK metodikai. SPRK pienākums ir pārliecināties, ka saistību tīro izmaksu aprēķinā tiek iekļauti tikai pamatoti zaudējumi. Proti, lai saņemtu kompensāciju, VAS “Latvijas Pasts” ir jāpierāda, ka tā ir pakļauta netaisnīgam apgrūtinājumam un UPP saistību izpilde rada zaudējumus. SPRK, izvērtējot pamatojošos dokumentus, secinājusi, ka zaudējumi radušies, galvenokārt, UPP ietverto pakalpojumu sūtījumu skaita samazināšanās dēļ. Saskaņā ar Pasta likumu UPP saistību tīrās izmaksas veido starpība starp izdevumiem un ieņēmumiem, kas rodas pasta komersantam, kam SPRK noteicis UPP saistības sniegt UPP ekonomiski izdevīgākajā veidā, un tā paša komersanta izmaksām, ja nav noteiktas UPP saistības. UPP sniedzējs tīrās izmaksas aprēķina saskaņā ar SPRK noteikto tīro izmaksu aprēķināšanas metodiku un iesniedz SPRK. Vienlaikus SPRK izstrādātā metodika noteic, ka UPP sniedzējam ir pienākums aprēķināt papildu ieguvumu, ko VAS “Latvijas Pasts” gūst no citiem sniegtajiem pakalpojumiem, piemēram, izmantojot UPP sniedzēja infrastruktūru. Tā ir infrastruktūra, ko veido VAS “Latvijas Pasts” pasta tīkls, kas nodrošina pasta sūtījumu savākšanu, šķirošanu, pārvadāšanu un piegādi, kā arī pasta pakalpojumu sniegšanas vietas. Vēsturiski izveidotais pasta tīkls ļauj nodrošināt gan UPP, gan pārējo pakalpojumu sniegšanu. Tādējādi pārējo pakalpojumu sniegšana, izmantojot vēsturiski izveidoto pasta tīklu, ir uzskatāma par ieguvumu. Šādi papildu ieguvumi UPP sniedzējam 2021.gadā ir radušies, kas būtiski ir samazinājis kompensējamo UPP saistību izpildes tīro izmaksu apmēru. Saskaņā ar Pasta likumu un SPRK metodiku, SPRK pārbauda iesniegto aprēķinu un līdz 31.oktobrim pieņem lēmumu par tīro izmaksu apmēru. Sabiedrisko pakalpojumu regulēšanas komisija ir neatkarīga valsts iestāde, kas Latvijā uzrauga sabiedrisko pakalpojumu sniedzēju (ap 600 regulēto komersantu) darbību, tirgus attīstību un rūpējas, lai iedzīvotāji saņemtu nepārtrauktus, drošus un kvalitatīvus sabiedriskos pakalpojumus par ekonomiski pamatotu cenu.", "link": "https://www.delfi.lv/bizness/37293360/bankas_un_finanses/54905608/apstiprina-latvijas-pasts-universala-pasta-pakalpojuma-saistibu-tiras-izmaksas"},
{"title": "Norvēģija procentu likmi palielina līdz 13 gados augstākajam līmenim", "category": "Finanses", "body": "Norvēģijas  centrālā banka ceturtdien atkārtoti paaugstināja bāzes procentu likmi līdz augstākajam līmenim kopš 2009. gada, tādējādi cenšoties cīnīties pret augsto inflāciju. Centrālā banka bāzes procentu likmi paaugstināja par 0,25 procentpunktiem - līdz 2,5%. Iepriekšējo reizi bāzes procentu likme tika paaugstināta oktobrī, un banka norāda, ka decembrī bāzes procentu likme varētu tikt palielināta atkārtoti. Gada inflācija Norvēģijā septembrī palielinājās līdz 6,9%, kas ir augstākais līmenis kopš 1988. gada jūnija.", "link": "https://www.delfi.lv/bizness/37293360/bankas_un_finanses/54906516/norvegija-procentu-likmi-palielina-lidz-13-gados-augstakajam-limenim"},
{"title": "Banka: krāpnieki sākuši viltot rēķinus", "category": "Finanses", "body": "Krāpnieki sākuši viltot rēķinus, nomainot sadarbības partnera konta numuru, tādā veidā cenšoties izkrāpt līdzekļus no Latvijas uzņēmumiem, informē \" Swedbank \". Kredītiestāde aicina uzņēmējus un uzņēmumu grāmatvežus būt īpaši modriem, jo bieži vien krāpniekiem izdodas imitēt sadarbības partneru e-pastus un samainīt rēķinā esošos rekvizītus. Tādējādi uzņēmumu darbinieki, veicot ierastu rēķinu apmaksu, paši pārskaita naudu krāpniekiem uz citās finanšu iestādēs esošiem kontiem. Vidējā summa, ko šādā krāpšanas veidā uzņēmums zaudē, šogad ir nepilni 100 000 eiro. \"Ja pie uzņēmuma saziņas ar partneriem tiek krāpnieki, viņi izmanto šo informāciju un vilto ierastos rēķinus, aizvietojot saņēmēja konta numuru un tādējādi apkrāpjot uzņēmumu. Ja kāds sadarbības partneris atsūta vēstuli, ka mainās uzņēmuma norēķinu rekvizīti, labāk divreiz pārliecināties, ka šī informācija atbilst patiesībai, nevis akli uzticēties un pazaudēt naudu,\" saka \"Swedbank\" uzņēmumu pārvaldes vadītāja v.i. Jevgenijs Ivanovs. Kopumā šāds krāpšanas veids ir gana sarežģīts, jo krāpniekiem nepieciešams ievākt specifisku informāciju. Šāda informācija var nonākt krāpnieku rokās, ja uzņēmumu darbinieki nepievērš gana daudz uzmanības darba informācijas drošībai vai arī ja uzņēmuma darbinieki neapdomīgi uzstāda uz saviem darba datoriem dažādas programmatūras, kas var tikt ļaunprātīgi izmantotas. Tiklīdz krāpnieki piekļūst uzņēmuma un sadarbības partneru saziņai, rēķinu viltošana lielas grūtības nesagādā. Piemēram, kā arguments, kāpēc mainās norēķinu kārtība, var tikt izmantots it kā neplānots uzņēmuma audits ar lūgumu izņēmuma kārtā rēķinu apmaksāt uz citu kontu vai arī informējot, ka mainās sadarbības banka. Lai padarītu krāpšanas mēģinājumu sarežģītāku, banka iesaka ieviest t.s. \"četru acu principu\". Tas nozīmē darījumos ar rēķinu apmaksu vai naudas pārskaitījumiem piesaistīt vēl kādu kolēģi. Tāpat šis princips noderēs, ja krāpnieki centīsies radīt emocionālo spriedzi, viltojot vadības e-pastus, kas it kā prasa steidzamības kārtā veikt netipisku naudas pārskaitījumu.  \"Ja tomēr ir nācies saskarties ar šādu krāpšanas gadījumu, aicinājums ir nekavējoties par šo gadījumu informēt banku un ar iesniegumu vērsties arī policijā. Sniegtā informācija tiek analizēta un bieži vien ļauj novērst krāpšanas riskus citiem klientiem,\" saka Jevgenijs Ivanovs.", "link": "https://www.delfi.lv/bizness/37293360/bankas_un_finanses/54982342/banka-krapnieki-sakusi-viltot-rekinus"},
{"title": "ECB: recesija būtiski nemainītu inflācijas kursu, tādēļ jāceļ procentu likmes", "category": "Finanses", "body": "Sagaidāmā ekonomikas recesija, kuru varētu piedzīvot eirozona un tai skaitā Latvija, saskaņā ar šī brīža prognozēm būs salīdzinoši viegla un pietiekami nebremzēs patēriņa cenu kāpumu, tādēļ nepieciešama turpmāka procentu likmju celšana ar mērķi, lai izvairītos no inflācijas gaidu iesakņošanās sabiedrībā, kas ilgtermiņā ekonomikai būtu daudz kaitīgāka. Tādu viedokli ceturtdien  Latvijas Bankas  organizētajā konferencē \"Ilgtspēja un nauda: veidojot nākotnes ekonomiku\" pauda Latvijas Bankas prezidents Mārtiņš Kazāks un  Eiropas Centrālās bankas  (ECB) prezidente  Kristīne Lagarda  (Christine Lagarde). Šobrīd pasaule, tai skaitā eirozona un Latvija, pieredz ārkārtīgi augstu cenu pieaugumu energoresursu un pārtikas cenu kāpuma dēļ. Kā atbildi augstajām cenām centrālās bankas pasaulē paaugstina procentu likmes. Tas savukārt rada bažas par ekonomikas lejupslīdi.  \"Manuprāt, recesija eirozonā ir pamata scenārijs, taču pagaidām tā, visticamāk, būs", "link": "https://www.delfi.lv/bizness/37293360/bankas_un_finanses/54906510/ecb-recesija-butiski-nemainitu-inflacijas-kursu-tadel-jacel-procentu-likmes"},
{"title": "Absurds, ka Latvijas ekonomika attīstās lēnāk, nekā varētu, jo trūkst naudas, saka LDDK viceprezidents", "category": "Finanses", "body": "Šobrīd gan Latvijas, gan pasaules ekonomika ir grūtā posmā. Pīgoznis, kurš ir arī Latvijas Darba devēju konfederācijas (LDDK) viceprezidents, sarunā ar “Delfi Bizness” uzskaita vairākus faktorus, kas šobrīd rada problēmas. Būtiskākie: Covid-19, lielais naudas ieplūdums ekonomikā pandēmijas laikā, klimata pārmaiņas un inflācija. “Tā visa dēļ ir recesija, un, pēc ekonomistu prognozēm, ir skaidrs, ka tā būs vismaz gadu,” saka Pīgoznis, norādot, ka šī gada izskaņa un nākamā gada pirmā puse paies šo rūpju ēnā. Vienlaikus viņš sevi raksturo kā optimistu un pauž, ka saskata arī iespējas Latvijas jaunuzņēmumiem.  “Lētās naudas laiks ir beidzies. Pat tad, kad centrālās bankas būs tikušas galā ar inflācijas ietekmi, skaidrs, ka tik lētas un tik daudz naudas nebūs,” saka Pīgoznis, atsaucoties uz zemajām aizdevumu likmēm, kas pasaulē valdīja pēdējos gados, bet kopumā bija novērotas kopš 2008. gada krīzes.  Līdzīgu viedokli izdevumam “Time” pauduši arī ārzemju eksperti. “Es domāju, ka tā būs jaunā norma,” teikusi nekustamā īpašuma firmas “Nest Seekers International” galvenā ekonomiste Erina Saiksa, skaidrojot, ka ilgstoši pieejamā “lētā nauda” ietekmējusi arī cilvēku un uzņēmēju uztveri par to, cik viegli ir atrast līdzekļus investīcijām. Līdzīgus pareģojumus paudušas arī globālās komercbankas un investīciju fondi – aizdevumi būs dārgāki.", "link": "https://www.delfi.lv/bizness/37293360/bankas_un_finanses/54973528/absurds-ka-latvijas-ekonomika-attistas-lenak-neka-varetu-jo-trukst-naudas-saka-lddk-viceprezidents"},
{"title": "Kriptoziema turpinās: birža 'Bitfront' beidz darbu", "category": "Finanses", "body": "\"Bitfront\", ASV kriptovalūtu birža, kuru atbalstīja Japānas sociālo mediju firma \"Line Corp\", paziņoja, ka ir apturējusi jaunu reģistrēšanos un kredītkaršu maksājumus un pārtrauks darbību pēc dažiem mēnešiem. \"Neskatoties uz mūsu centieniem... mēs ar nožēlu esam noteikuši, ka mums ir jāslēdz BITFRONT, lai turpinātu attīstīt LINE blokķēdes ekosistēmu un LINK monētu ekonomiku,\" teikts Kalifornijā bāzētā uzņēmuma paziņojumā. \"Bitfront\" sacīja, ka šī rīcība nav saistīta ar nesenajām problēmām kriptovalūtu biržu pasaulē. Proti, FTX, kas bija viena no lielākajām un populārākajām biržām pasaulē, nesen kā paziņoja par bankrotu, jo atklājās, ka tā ir nesaimnieciski pārvaldījusi klientu līdzekļus. FTX tagad ir pakļauta varasiestāžu izmeklēšanai par \"noziedzīgu nepareizu rīcību\". \"Bitfront\" nav pirmais. Kriptovalūtas aizdevējs \"BlockFi\" pirmdien iesniedza pieteikumu par bankrotu, ko cieta FTX sabrukuma dēļ.", "link": "https://www.delfi.lv/bizness/37293360/bankas_un_finanses/54986958/kriptoziema-turpinas-birza-bitfront-beidz-darbu"},
{"title": "Baltijas biržās otrdien lielākais apgrozījums bija ar 'Enefit Green' akcijām", "category": "Finanses", "body": "Baltijas biržās otrdien lielākais apgrozījums bija ar Igaunijas enerģētikas uzņēmuma \" Enefit  Green\" akcijām, liecina tirdzniecības dati. Ar \"Enefit Green\" akcijām veikti 776 darījumi par 511 959 eiro. Vērtspapīru kontus mainīja 120 224 akcijas, kuru cena otrdien palielinājās par 1,61% - no 4,22 eiro līdz 4,288 eiro par akciju. Otrajā vietā pēc apgrozījuma bija tirdzniecība ar Lietuvas bankas \"Šiauliu bankas\" akcijām, ar kurām veikti 472 darījumi par 398 024 eiro. Vērtspapīru kontus mainīja 608 002 akcijas, kuru cena otrdien palielinājās par 2,17% - no 0,645 eiro līdz 0,659 eiro par akciju. Savukārt trešajā vietā bija tirdzniecība ar Lietuvas telekomunikāciju uzņēmuma \"Telia Lietuva\" akcijām, ar kurām veikti 37 darījumi par 391 725 eiro. Vērtspapīru kontus mainīja 201 409 akcijas, kuru cena otrdien nemainījās un saglabājās 1,95 eiro par akciju. No Latvijas uzņēmumiem lielākais apgrozījums - 9488 eiro - otrdien bija ar degvielas mazumtirdzniecības uzņēmuma \" Virši-A \" akcijām. Vērtspapīru kontus 28 darījumos mainīja 2181 akcija, kuru cena otrdien samazinājās par 0,34% - no 4,365 eiro līdz 4,35 eiro par akciju. Kopumā Baltijas regulētajā tirgū otrdien veikti 3564 darījumi par 2 117 366 eiro. Baltijas Alternatīvajā tirgū \"First North\" otrdien veikti 214 darījumi par 21 159 eiro.", "link": "https://www.delfi.lv/bizness/37293360/bankas_un_finanses/54988310/baltijas-birzas-otrdien-lielakais-apgrozijums-bija-ar-enefit-green-akcijam"},
{"title": "Akciju cenas krītas pēc Ķīnas protestiem pret Covid-19 ierobežojumiem", "category": "Finanses", "body": "Akciju cenas pasaules biržās pirmdien kritās, jo Ķīnā notiekošie protesti pret valdības stingro politiku  Covid-19  apkarošanai uzkurināja nedrošību par Ķīnas ekonomikas stāvokli. Ķīnā nedēļas nogalē sākās protesti, kuru dēļ ir būtiski pastiprināta policijas klātbūtne vairākās lielākajās Ķīnas pilsētās. \"[Investoru] noskaņojums ir pasliktinājies, Ķīnā pieaugot nekārtībām,\" atzina \"SPI Asset Management\" analītiķis Stīvens Iniss. \"Situācijas eskalācijas un īstermiņa nestabilitātes risks saglabājas augsti.\" Protestus, kas Ķīnā ir retums, izprovocēja ceturtdien noticis ugunsgrēks kādā dzīvojamajā namā Siņdzjanas Uiguru autonomā reģiona administratīvajā centrā Urumči. Ugunsgrēkā dzīvību zaudēja desmit cilvēki. Daudzi protestētāji šajā nelaimē vaino Covid-19 ierobežojumus, bet varasiestādes šīs apsūdzības noliedz. ASV biržu indekss \"Dow Jones Industrial Average\" pirmdien kritās par 1,5% līdz 33 849,46 punktiem, indekss \"Standard & Poor's 500\" saruka par 1,5% līdz 3963,94 punktiem, bet indekss \"Nasdaq Composite\" samazinājās par 1,6% līdz 11 049,50 punktiem. Londonas biržas indekss FTSE 100 pirmdien kritās par 0,2% līdz 7474,02 punktiem, Frankfurtes biržas indekss DAX 30 saruka par 1,1% līdz 14 383,36 punktiem, bet Parīzes biržas indekss CAC 40 samazinājās par 0,7% līdz 6665,20 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien pieauga par 1,3% līdz 77,24 ASV dolāriem par barelu. \"Brent\" markas jēlnaftas cena Londonas biržā kritās par 0,5% līdz 83,19 dolāriem par barelu. Eiro vērtība pret ASV dolāru pirmdien kritās no 1,0395 līdz 1,0347 dolāriem par eiro, britu mārciņas vērtība pret ASV dolāru saruka no 1,2092 līdz 1,1952 dolāriem par mārciņu, bet ASV dolāra vērtība pret Japānas jenu samazinājās no 139,19 līdz 138,87 jenām par dolāru. Eiro vērtība pret britu mārciņu pieauga no 85,96 līdz 86,50 pensiem par eiro.", "link": "https://www.delfi.lv/bizness/37293360/bankas_un_finanses/54984916/akciju-cenas-kritas-pec-kinas-protestiem-pret-covid-19-ierobezojumiem"},
{"title": "Cerēto budžeta deficīta līmeni visdrīzāk neizdosies sasniegt, ar palielināšanu nevajadzētu aizrauties", "category": "Finanses", "body": "Budžeta deficīts tuvākajā laikā varētu būt lielāks nekā gaidīts, jo to būtiski palielinājuši piemērotie atbalsta pasākumi gan iepriekš Covid-19 pandēmijas krīzē, gan pašreizējā energoresursu cenu pieauguma slāpēšanai. Kaut arī ekonomisti uzskata, ka pašreizējais atbalsts ir nepieciešams un līdz ar to budžeta deficīta pieaugums   attaisnojams, turpmāk ļoti tērēties vairs nevarēs.  Paredzams, ka pēc pāris gadiem tas atkal samazināsies, taču regulārās finanšu nepieciešamības nekur nepazudīs, un būs jādomā, kā palielināt ienākumus vai arī samazināt izdevumus, atzīst eksperti.", "link": "https://www.delfi.lv/bizness/37293360/bankas_un_finanses/54973498/cereto-budzeta-deficita-limeni-visdrizak-neizdosies-sasniegt-ar-palielinasanu-nevajadzetu-aizrauties"},
{"title": "Akciju cenu izmaiņām nav vienotas tendences", "category": "Finanses", "body": "Āzijas biržās akciju cenas pieauga, jo Ķīnā otrdien tika novērsti protesti pret Covid-19 ierobežojumiem, bet šī tendence neizraisīja līdzīgu reakciju  Eiropas  biržās un Volstrītā. Pauela uzruna Brukingsa Institūtā paredzēta laikā, kad tirgi gaida ASV centrālās bankas drīzu pāreju uz mērenāku politiku procentlikmju celšanā, kas ir vērsta pret augošo inflāciju. \"Tirgiem ir iespēja rīt pieredzēt augstākas akciju cenas, ja vien viņš nesagādās kādu pārsteigumu,\" sacīja LBBW analītiķis Karls Heilings. Piektdien ir gaidāma ASV nodarbinātības datu publicēšana, kas var ietekmēt FRS monetārās politikas plānus. ASV biržu indekss \"Dow Jones Industrial Average\" otrdien nemainījās un bija 33 852,53 punkti, indekss \"Standard & Poor's 500\" saruka par 0,2% līdz 3957,63 punktiem, bet indekss \" Nasdaq  Composite\" samazinājās par 0,6% līdz 10 983,78 punktiem. Londonas biržas indekss FTSE 100 otrdien pieauga par 0,5% līdz 7512,00 punktiem, Frankfurtes biržas indekss  DAX  30 saruka par 0,2% līdz 14 355,45 punktiem, bet Parīzes biržas indekss CAC 40 palielinājās par 0,1% līdz 6668,97 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 1,2% līdz 78,20 ASV dolāriem par barelu. \"Brent\" markas jēlnaftas cena Londonas biržā kritās par 0,2% līdz 83,03 dolāriem par barelu. Eiro vērtība pret ASV dolāru otrdien kritās no 1,0340 līdz 1,0332 dolāriem par eiro, britu mārciņas vērtība pret ASV dolāru saruka no 1,1959 līdz 1,1952 dolāriem par mārciņu, bet ASV dolāra vērtība pret Japānas jenu samazinājās no 138,95 līdz 138,67 jenām par dolāru. Eiro vērtība pret britu mārciņu kritās no 86,45 līdz 86,42 pensiem par eiro.", "link": "https://www.delfi.lv/bizness/37293360/bankas_un_finanses/54989502/akciju-cenu-izmainam-nav-vienotas-tendences"},
{"title": "Finanšu iestādes Latvijā gada pirmajos desmit mēnešos audzējušas peļņu", "category": "Finanses", "body": "Latvijas monetārās finanšu iestādes (MFI), galvenokārt bankas, šogad desmit mēnešos strādāja ar 248,4 miljonu eiro peļņu, kas ir par 13,8% vairāk nekā 2021. gada attiecīgajā periodā, liecina  Latvijas Bankas  publiskotā informācija. Tostarp oktobrī monetārās finanšu iestādes strādājušas ar peļņu 35,5 miljonu eiro apmērā. Šogad oktobra beigās Latvijas monetāro finanšu iestāžu rezidentiem izsniegto kredītu atlikums bija 13,518 miljardi eiro, kas ir par 7,6% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,412 miljardus eiro, kas ir par 7,9% vairāk nekā pirms gada, bet ārvalstu valūtā izsniegto kredītu apmērs bija 105,6 miljoni eiro, kas ir par 17,7% mazāk. No rezidentiem piesaistīto noguldījumu apmērs oktobra beigās bija 17,453 miljardi eiro, kas ir par 9,2% vairāk nekā pirms gada. Tostarp noguldījumi eiro bija 16,104 miljardi eiro, bet ārvalstu valūtās - 1,348 miljardi eiro. Eiro piesaistīto noguldījumu apmērs salīdzinājumā ar 2021. gada oktobra beigām ir palielinājies par 8%, bet ārvalstu valūtā piesaistīto noguldījumu apmērs ir audis par 27,2%. 2021. gada desmit mēnešos monetārās finanšu iestādes strādāja ar peļņu 218,2 miljonu eiro apmērā, bet 2021. gadā kopumā monetāro finanšu iestāžu peļņa bija 257,9 miljoni eiro.", "link": "https://www.delfi.lv/bizness/37293360/bankas_un_finanses/54984936/finansu-iestades-latvija-gada-pirmajos-desmit-menesos-audzejusas-pelnu"},
{"title": "Kriptovalūtas turpina kritienu, bet Baltijas akcijas kāpj, 'Nākotnes kapitāls' salīdzina portfeļus", "category": "Finanses", "body": "Kriptovalūtu pasaulē turpinās haoss, un raidījuma \"Nākotnes kapitāls\" vadītāja Raivja Vilūna portfelī to var skaidri redzēt, taču ir iezīmējusies kāda cita interesanta tendence – Vilūna Baltijas akciju un P2P aizdevumu portfelis kopumā uzrāda labākus rezultātus nekā otra raidījuma vadītāja Konstantīna Kuzikova amerikāņu akcijas. Abi raidījuma vadītāji ir apņēmušies 10 gados, investējot 50 eiro mēnesī, sasniegt noteiktas summas – Kuzikovs mērķi izvirzīja pieticīgāku un grib sasniegt nepilnus 36 tūkstošus, kamēr Vilūns ir mazliet ambiciozāks un grib 42 tūkstošus 2032. gadā. Tad nu abi vadītāji ir izvēlējušies dažādus ceļus, kā to sasniegt. Kā raidījuma sākumā stāsta Kuzikovs, kopumā oktobra beigas un novembris ir bijis diezgan labs periods \"S&P 500\" akcijām. \" Inflācijas  līmenis ASV lēnām kāpj,\" saka investors, un, atbildot uz Vilūna jautājumu, kas, viņaprāt, notiks tālāk, Kuzikovs saka, ka kopumā būs redzami gan augšanas, gan krišanas īstermiņa periodi. \"Fondi grib gadu pabeigt ar akcijām, kas labi performē,\" viņš norāda, skaidrojot, ka, visticamāk, līdz decembra vidum vismaz varēs redzēt tā saukto \"rally\" efektu, kad akciju vērtība sāk straujāk augt. Tomēr, visticamāk, ASV drīzumā beigs cīnīties ar inflāciju, taču būs jācīnās ar stagnāciju. Lai gan portfeļa kopējais ienesīgums vēl aizvien ir negatīvs, Kuzikovs norāda, ka viņa mēneša ienesīgums ir par 95 eiro lielāks nekā ieguldītā summa.", "link": "https://www.delfi.lv/bizness/37293360/bankas_un_finanses/54982990/kriptovalutas-turpina-kritienu-bet-baltijas-akcijas-kapj-nakotnes-kapitals-salidzina-portfelus"},
{"title": "Latvijas IKP deviņos mēnešos pieaudzis par 2,4%", "category": "Finanses", "body": "Vienlaikus 2022.gada trešajā ceturksnī, salīdzinot ar iepriekšējo ceturksni, proti, šā gada otro ceturksni, pēc sezonāli un kalendāri koriģētajiem datiem, Latvijas IKP sarucis par 1,7%. Faktiskajās cenās Latvijas IKP šogad deviņos mēnešos bija 28,5 miljardu eiro apmērā, tostarp trešajā ceturksnī - 10,409 miljardu eiro apmērā. Statistikas pārvaldē norāda, ka 2022.gada trešajā ceturksnī salīdzinājumā ar iepriekšējā gada attiecīgo periodu kopējās pievienotās vērtības pieaugumu par 0,5% ietekmēja ražojošo nozaru samazinājums par 3,9% un pakalpojumu nozaru pieaugums par 2,2%. Neskatoties uz būtisko cenu pieaugumu gan augkopībā (par 36%), gan lopkopībā (par 45,8%), lauksaimniecības nozare novērtēta ar 1,7% izaugsmi, tostarp augkopībā pieaugums bijis par 2,2%, bet lopkopībā bijis samazinājums par 0,5%. Pieaugums bija arī mežsaimniecības un mežizstrādes nozarē - par 11%, kā arī zivsaimniecībā - par 2,2%. Pēc ilgstošām pozitīvām attīstības tendencēm, kad pieaugums bija astoņus ceturkšņus pēc kārtas, samazinājumu par 1,6% uzrādījusi apstrādes rūpniecība. To ietekmēja kritums lielākajās apstrādes rūpniecības nozarēs, tostarp pārtikas produktu ražošanā bija kritums par 2%, bet koksnes un koka izstrādājumu ražošana - par 9% galvenokārt zāģēšanā, ēvelēšana un impregnēšanā. Savukārt citās apstrādes rūpniecības nozarēs bija vērojamas atšķirīgas tendences, tostarp pieaugums bija pārējo nemetālisko minerālu izstrādājumu ražošanā - par 11,9%, elektrisko iekārtu ražošanā - par 8,9%, savukārt kritums bija ķīmisko vielu un produktu ražošanā - par 17,6%, kā arī gatavo metālizstrādājumu ražošanā - par 1,4%. Neskatoties uz pieaugumu ieguves rūpniecībā un karjeru izstrādē par 3,1%, straujā cenu kāpuma un patēriņa samazinājuma dēļ pārējās rūpniecības nozarēs bija kritums par 8,5%, ko ietekmēja samazinājums par 14,1% elektroenerģijā, gāzes apgādē, siltumapgādē un gaisa kondicionēšanā un par 4,7% ūdens apgādē, notekūdeņu, atkritumu apsaimniekošanā un sanācijā. Vairākus ceturkšņus pēc kārtas samazinājumu uzrāda būvniecība, trešajā ceturksnī samazinoties par 13,6%. To joprojām negatīvi ietekmē pieaugošās būvniecības izmaksas, kas samazina pieprasījumu. Kritums vērojams visās trijās būvniecības nozares apakšnozarēs: ēku būvniecībā bija samazinājums par 14,2%, inženierbūvniecības veikto darbu apmērs saruka par 12,2%, bet specializēto būvdarbu apmērs samazinājās par 13,3%. Tirdzniecības nozarē bija samazinājums par 10,3%, ko ietekmēja kritums vairumtirdzniecībā par 23%. Pozitīvu ieguldījumu tirdzniecības attīstībā radīja pieaugums automobiļu un motociklu tirdzniecības un remonta nozarē par 11,7%. Mazumtirdzniecībā vērojamo pieaugumu par 0,1% ietekmēja pārtikas preču mazumtirdzniecības pieaugums par 1,4% un nepārtikas preču mazumtirdzniecības samazinājums par 0,5%, tostarp degvielas mazumtirdzniecība samazinājās par 2,7%. Transporta un uzglabāšanas nozares pieaugumu par 0,6% pozitīvi ietekmēja ūdens transporta nozares palielinājums par 18,1%, kāpums uzglabāšanas un transporta palīgdarbībās par 8,9%, kā arī pasta un kurjeru darbību pieaugums par 2,3%. Savukārt negatīvi transporta nozari ietekmēja sauszemes un cauruļvadu transporta nozares attīstība, kur bija samazinājums par 6,6%. Lielāko pozitīvo ietekmi uz kopējās pievienotās vērtības izaugsmi nodrošināja informācijas un komunikāciju nozaru darbības pieaugums par 14,2%, ko veicināja apmēru pieaugums lielākajās apakšnozarēs: telekomunikāciju pakalpojumu sniegšanā - par 24,9%, informācijas pakalpojumu sniegšanā - par 12,2%, kā arī datorprogrammēšanā un konsultēšanā - par 9,6%. Finanšu un apdrošināšanas nozares samazinājumu 1,3% apmērā negatīvi ietekmēja apdrošināšanas darbību un pensiju uzkrāšanas nozare, kurā bija kritums par 25,6%, savukārt pieaugums bija finanšu pakalpojumos - par 0,3% un finanšu pakalpojumus un apdrošināšanas darbības papildinošajās darbībās - par 19,1%. Profesionālo, zinātnisko un tehnisko pakalpojumu nozares apmēru pieaugumu par 10,6% sekmēja pieaugums juridisko un grāmatvedības pakalpojumu sniegšanā par 21,1%, centrālo biroju darbībās, konsultēšanā komercdarbībā un vadībzinībās par 16,6%, kā arī reklāmas un tirgus izpētes pakalpojumu nozares pieaugums par 29,5%. Negatīva ietekme uz nozares attīstību bija samazinājumam arhitektūras un inženiertehnisko pakalpojumu sniegšanā, tehniskajā pārbaudē un analīzē, kur kritums bija par 10,3%. Statistikas pārvaldē norāda, ka stabils un ilglaicīgs pieaugums vērojams administratīvo un apkalpojošo dienestu pakalpojumu darbībās, kur šogad trešajā ceturksnī bija kāpums par 22,4%, tostarp izaugsme bija visās apakšnozarēs. Lielāko pieaugumu uzrādīja ceļojumu biroju, tūrisma operatoru rezervēšanas pakalpojumu nozare, apmēriem palielinoties par 44,1%. Būtiski pieaugumi bija arī citās apakšnozarēs, tostarp darbaspēka meklēšanā un nodrošināšanā ar personālu - par 34,5%, iznomāšanas un ekspluatācijas līzinga pakalpojumu sniegšanā - par 30,3%, ēku uzturēšanas un ainavu arhitektu pakalpojumos - par 14,5%, biroju administratīvajās darbībās - par 13,8%. Produktu nodokļu apmērs šogad trešajā ceturksnī samazinājās par 7,6%, ko ietekmēja samazinājums lielākajās produktu nodokļu grupās, tostarp pievienotās vērtības nodokļa ieņēmumi saruka par 8,3%, bet akcīzes nodokļa ieņēmumi - par 1,5%. Tāpat statistikas pārvaldē atzīmē, ka 2022.gada trešajā ceturksnī salīdzinājumā ar iepriekšējā gada attiecīgo periodu mājsaimniecību galapatēriņa kopējie izdevumi ir pieauguši par 4,9%. Mājsaimniecību tēriņi par pārtiku, kas iegādāta gan mazumtirdzniecībā, gan e-vidē palielinājušies par 2,1%. Izdevumi atpūtai un kultūrai palielinājušies par 29,3%, bet izdevumi par restorāniem un viesnīcām pieauguši par 20,2%. Straujo pieaugumu gan galvenokārt ietekmēja zemais bāzes līmenis 2021.gada attiecīgajā periodā. Vienlaikus par transportu (sabiedriskais transports, transporta līdzekļu iegāde un ekspluatācija) mājsaimniecības tērējušas par 4,3% mazāk nekā gadu iepriekš. Tāpat statistikas pārvaldē norāda, lai gan faktiskajās cenās izdevumi par ar mājokli saistītām precēm un pakalpojumiem, kas ietver elektroenerģiju, gāzi un citus kurināmos, kā arī pārējos komunālos pakalpojumus, ir būtiski pieauguši, izslēdzot cenu ietekmi, konstatēts izdevumu samazinājums salīdzināmajās cenās par 2,2%. Valsts pārvaldes galapatēriņa izdevumi šogad trešajā ceturksnī salīdzinājumā ar pagājušā gada trešo ceturksni palielinājušies par 1,6%. Ieguldījumi bruto pamatkapitāla veidošanā palielinājās par 0,4%. Ieguldījumi mašīnās un iekārtās, tostarp transportlīdzekļos palielinājās par 9,9%, intelektuālā īpašuma produktos - par 18,3%, bet ieguldījumi mājokļos un citās būvēs samazinājās par 13%. Preču un pakalpojumu eksporta apmēri pieauga par 12,3%. Eksportēto preču apmērs palielinājās par 9,3%. Visvairāk tika eksportēts koks un tā izstrādājumi, minerālprodukti, kā arī elektroierīces un elektroiekārtas. Pakalpojumu eksports palielinājās par 21,7%. Kāpumu galvenokārt ietekmēja transporta pakalpojumu, ar braucieniem saistīto pakalpojumu un citu saimnieciskās darbības pakalpojumu eksports. Preču un pakalpojumu imports palielinājās par 8,8%, tostarp preču imports palielinājās par 7%, bet pakalpojumu imports - par 18,4%. Visvairāk tika importēti minerālprodukti, elektroierīces un elektroiekārtas, mehānismi un mehāniskās ierīces. Pakalpojumu importā visvairāk palielinājies transporta pakalpojumu, ar braucieniem saistīto pakalpojumu, kā arī citu saimniecisko darbību pakalpojumu imports. Statistikas pārvaldē arī norāda, ka 2022.gada trešajā ceturksnī, salīdzinot ar 2021.gada trešo ceturksni, kopējais darbinieku atalgojums faktiskajās cenās pieaudzis par 9%, tostarp kopējā darba alga ir pieaugusi par 9,5%, bet darba devēju sociālās iemaksas palielinājušās par 6,5%. Kopējais darbinieku atalgojums visstraujāk palielinājies informācijas un komunikācijas pakalpojumu nozarē - par 17,5%, profesionālo, zinātnisko un tehnisko pakalpojumu, kā arī administratīvo un apkalpojošo dienestu nozarēs - kopumā par 15,1% un lauksaimniecības, mežsaimniecības un zivsaimniecības nozarēs - par 11,2%. Darbinieku atalgojums pakalpojumu nozarēs kopumā ir par 10,3% lielāks nekā pērn. Bruto darbības koprezultāts un jauktais ienākums ir palielinājies par 23,4%, bet ražošanas un importa nodokļu un subsīdiju saldo ir palielinājies par 9%.", "link": "https://www.delfi.lv/bizness/37293360/bankas_un_finanses/54990358/latvijas-ikp-devinos-menesos-pieaudzis-par-2-4"},
{"title": "Eiropas Komisija apstiprina kohēzijas politikas programmu Latvijā 2021.–2027. gadam", "category": "Finanses", "body": "Pagājušās nedēļas nogalē  Eiropas Komisija  (EK) ir oficiāli apstiprinājusi Eiropas Savienības (ES) kohēzijas politikas programmu Latvijā 2021.–2027. gadam, \"Delfi Bizness\" informēja Finanšu ministrijā (FM). Latvijai šajā laikā būs pieejams ES fondu kohēzijas finansējums vairāk nekā 4,3 miljardu eiro apmērā. Trešdien, 30. novembrī, norisinājās ikgadējā ES kohēzijas politikas fondu Uzraudzības komitejas sanāksme ar EK pārstāvju un Latvijas sociālo un sadarbības partneru dalību, kurā FM kopā ar nozaru ministrijām rezumēja 2014.-2020. gada plānošanas perioda investīciju progresu. Tāpat sanāksmē tika pārrunātas jaunā 2021.-2027. gada plānošanas perioda uzsākšanas aktualitātes. Latvijai 2021.-2027. gada periodā būs pieejamas apjomīgas ES fondu kohēzijas politikas investīcijas vairāk kā 4,3 miljardu eiro apmērā, papildus tam 0,7 miljardi eiro – nacionālais līdzfinansējums. FM skaidro, ka ES investīcijas tiks novirzītas sešiem galvenajiem mērķiem, kas izvirzīti Eiropas līmenī – “Viedāka Eiropa”, “Zaļāka Eiropa”, “Ciešāk savienota Eiropa”, “Sociāla un iekļaujoša Eiropa”, “Iedzīvotājiem tuvāka Eiropa”, kā arī “Pāreja uz klimatneitralitāti”. “Programmas izstrādē sadarbībā ar nozaru ministrijām, sociālajiem partneriem un EK esam ieguldījuši nopietnu darbu, kurš nu ir vainagojies ar “zaļo gaismu” – EK apstiprinājusi kohēzijas politikas programmu Latvijai. Tas ir starta šāviens, kas dod iespēju uzsākt efektīvu, rezultatīvu un ilgtspējīgu projektu realizēšanu nākamajos gados. Gribu pateikties visiem iesaistītajiem par nenogurstošo darbu, kas bijis izaicinājumiem pilns. Vēl nākamā gadā notiks aktīvs ES fondu investīciju posms vienlaicīgi divos plānošanas periodos ar mērķi izmantot ES finansējuma iespējas pilnā apmērā un pēc iespējas izvairīties no būtiskiem investīciju pārrāvumiem. Intensīva darba cēliens visām pusēm būs gan izaicinājums, gan iespēja papildu atbalstam Latvijai pēdējo gadu ievērojamākos negaidītos izaicinājumos Covid-19 pandēmijas radīto seku pārvarēšanā un Krievijas kara Ukrainā ietekmē,” uzsver finanšu ministrs Jānis Reirs. FM norāda, ka līdz šim jau noticis proaktīvs sagatavošanās darbs nacionālā līmenī. Atsevišķas nozaru ministrijas sadarbībā ar FM jau savlaicīgi sagatavojušas ātrāk uzsākamo investīciju ieviešanas nosacījumus, gan horizontālos normatīvos aktus 2021.-2027. gada periodam, lai aktīva projektu ieviešana varētu sākties ar 2023. gadu. Latvijā programmas nozīmīgu ES investīciju daļu paredzēts novirzīt iedzīvotāju labklājības celšanai, sniedzot atbilstošas apmācības, uzlabojot veselības stāvokli un integrējot darba tirgū. ES fondu atbalsts paredzēts veselības aprūpes iestāžu kapacitātes stiprināšanai, uzņēmējdarbības veicināšanai, primārās enerģijas patēriņa samazināšanai, uzlabojot energoefektivitāti privātajā un publiskajā dzīvojamajā fondā, kā arī gaisa piesārņojuma mazināšanai un pielāgošanās klimata pārmaiņām. Tāpat nozīmīgi ieguldījumi plānoti informācijas un komunikāciju tehnoloģiju un transporta infrastruktūras uzlabojumiem, kas tieši ietekmē ekonomikas produktivitāti, kalpo par pamatu inovācijām un palielina iekšējo un ārējo mobilitāti cilvēkiem un precēm, ir ilgtspējīgi un videi draudzīgi un vērsti uz Eiropas Zaļā kursa mērķu sasniegšanu. Dažāda veida investīcijas plānotas arī līdzsvarotai reģionālajai attīstībai.", "link": "https://www.delfi.lv/bizness/37293360/bankas_un_finanses/54991512/eiropas-komisija-apstiprina-kohezijas-politikas-programmu-latvija-2021-2027-gadam"},
{"title": "'Industra Bank' internetbanka piedzīvo kiberuzbrukumu", "category": "Finanses", "body": "Vakar, 30. novembrī,\" Industra Bank \" internetbanka piedzīvojusi kiberuzbrukumu, kura dēļ strādāja ar pārtraukumiem. Uzbrukumi turpinās, tāpēc arī šodien iespējami pārtraukumi internetbankas darbībā, liecina bankas paziņojums. 30. novembrī dienas laikā, no plkst. 11.40 aptuveni divu stundas periodā un vakarā, no plkst. 17.00 līdz 19.20 \"Industra\" internetbanka bija pieejama ar īslaicīgiem pārtraukumiem. Šobrīd internetbankas darbība ir atjaunota, taču uzbrukumi turpinās un joprojām var būt pārrāvumi tās darbībā, ziņo bankas pārstāvji. Internetbankas pārrāvumu brīžos var būt traucēti arī norēķini par pirkumiem ar maksājumu kartēm internetā, kuri jāapstiprina ar 3DS autentifikāciju. Citi ierobežojumi maksājumu karšu darbībā nav konstatēti. Bankas IT komanda šobrīd strādā pie ievainojamību novēršanas. Pateicoties bankas drošības sistēmām, incidents nav ietekmējis klientu naudas līdzekļu vai datu drošību, norāda kredītiestādē.", "link": "https://www.delfi.lv/bizness/37293360/bankas_un_finanses/54993904/industra-bank-internetbanka-piedzivo-kiberuzbrukumu"},
{"title": "Lielākā daļa Latvijas iedzīvotāju atzīst, ka šogad ir sliktākā finansiālajā situācijā nekā pirms gada", "category": "Finanses", "body": "63% Latvijas patērētāju atzinuši, ka šogad ir sliktākā finansiālajā situācijā nekā pirms gada, liecina Eiropas vadošā kredītu pārvaldības uzņēmuma \" Intrum \" ikgadējais pētījums \"Eiropas patērētāju maksājumu ziņojums 2022\". Tas ir augstākais rādītājs starp Baltijas valstīm – Igaunijā savu situāciju kā sliktāku novērtējuši 61%, bet Lietuvā 54%, kamēr Eiropā vidēji 59% iedzīvotāju ziņo par savas finansiālās labklājības pasliktināšanos. Savukārt, divas trešdaļas (jeb 68 %) Latvijas patērētāju norāda, ka patlaban jūtas vēl nedrošāk nekā pandēmijas gados. Līdzīga noskaņa ir vērojama visā Eiropā, 61 % eiropiešu zaudējot optimismu par gaidāmo nākotni. Starp faktoriem, kas satrauc Latvijas iedzīvotājus, pirmajā vietā, protams, ir enerģijas (91 %) un pārtikas (90%) cenas un līdzīgas bažas rada arī augošās kredītu procentu likmes (62%), kā arī bažas par bezdarbu (71%) un jauniem Covid-19 ierobežojumiem (55%). \"Optimisms, kas valdīja pagājušā gadā īsi pēc pandēmijas, nebija ilgstošs. Jaunie ģeopolitiskie un ekonomiskie satricinājumi šobrīd ietekmē ikviena cilvēka labklājību, būtisku iespaidu atstājot ne tikai uz mazāk nodrošināto sabiedrības daļu, bet arī uz tā saucamo \"vidusslāni\", kuram pandēmijas laikā bija iespēja veidot uzkrājumus. Iedzīvotāji atzīst, ka straujais cenu kāpums reāli mazina viņu pirktspēju un rada pastiprinātas bažas par spēju apmaksāt gaidāmos rēķinus, tāpēc vairums būs spiesti atteikties no dažādiem izklaides un atpūtas tēriņiem, kā, piemēram, restorānu vai kultūras pasākumu apmeklējumiem. Datos redzam arī to, ka cilvēki daudz mazāk spēs atvēlēt uzkrājumiem un jau samazinājuši vai plāno samazināt naudas ziedojumus labdarībai,\" saka \"Intrum\" ģenerāldirektore Baltijā Ilva Valeika. Lai pārvaldītu inflācijas un/vai pieaugošo procentu likmju ietekmi uz savām personīgajām finansēm, 68% Latvijas iedzīvotāju jau veic vai plāno veikt izmaiņas savos ikmēneša naudas tērēšanas paradumos: 61% iepērkas atlaižu vai zemo cenu veikalos, 57% samazinājuši sociālās aktivitātes, piemēram restorānu apmeklējumu, 37% plāno tērē mazāk naudas dāvanām, 24% samazinās uzkrājumu veidošanu, bet 20% ziedos mazāk vai nemaz labdarībai. \"Jaunāki patērētāji izjūt īpašu ietekmi uz savu sociālo dzīvi un daudz biežāk nekā gados vecāki patērētāji plāno izmantot līzinga jeb \"pērc tūlīt/maksā vēlāk iespējas, lai segtu pieaugošās izmaksas un vienlaikus pilnībā neierobežotu savu sociālo dzīvi. Šis ir ieradums, kas nākotnē var izraisīt parādu problēmas,\" norāda Valeika. Tajā pašā laikā 40% Latvijas patērētāju prognozē, ka, pieaugot enerģijas cenām, turpmāko 12 mēnešu laikā naudas trūkuma dēl viņi varētu kavēt vismaz vienu komunālo pakalpojumu rēķinu, bet trešdaļa (jeb 33%) paredz, ka nākamajā gadā būs spiesti kavēt dažus zemākas prioritātes rēķinus, lai apmaksātu savus būtiskos izdevumus. Tas ir ievērojami augstāks rādītājs nekā Lietuvā (22 %), Igaunijā (23 %), vai vidējo Eiropā (29 %). Kamēr cilvēki ar lielākiem ienākumiem potenciāli labāk spēs absorbēt cenu pieaugumu, patērētāji ar zemākiem ienākumiem var būt spiesti meklēt iespējas gūt papildu finansiālos līdzekļus, lai segtu pieaugošās cenas un rēķinus, t. sk. uzņemoties jaunas parādsaistības, kas var ietekmēt cilvēku maksātspēju nākotnē. \"Lai gan daudzi patērētāji atbildīgi gatavojas finansiāliem izaicinājumiem, samazinot ikdienas izdevumus un rūpīgi pārdomājot, pirms uzņemties jaunas parādsaistības, daudzi var būt spiesti meklēt finansiālu palīdzību pie draugiem vai radiniekiem, kā arī pie dažādām kreditēšanas iestādēm. Šajā ziņā liela loma ir jāuzņemas finanšu pakalpojumu uzņēmumiem un citiem aizdevējiem, kuru pienākums ir nodrošināt, lai viņu klienti varētu saņemt atbalstu un padomu, ja saskaras ar grūtībām nosegt savas finansiālās saistības. Samērā liela sabiedrības daļa jau piedzīvoja grūtības pandēmijas laikā, taču pašreizējās krīzes finansiālā ietekme, visticamāk, būs vēl lielāka,\" skaidro \"Intrum\" eksperte.", "link": "https://www.delfi.lv/bizness/37293360/bankas_un_finanses/54994116/lielaka-dala-latvijas-iedzivotaju-atzist-ka-sogad-ir-sliktaka-finansialaja-situacija-neka-pirms-gada"},
{"title": "Autoratlīdzības saņēmējiem plāno pagarināt atvieglotu regulējumu", "category": "Finanses", "body": "Saeima  šodien nodeva izskatīšanai komisijās šādus grozījumus likumā \"Par iedzīvotāju ienākuma nodokli\", kurus iesnieguši deputāti no visām trim topošās koalīcijas partijām. Likumprojektu mērķis ir līdz 2023.gada 31.decembrim pagarināt likuma \"Par iedzīvotāju ienākuma nodokli\" pārejas noteikumos paredzēto laiku, kad autoratlīdzības saņēmējiem ir iespēja nereģistrēties kā saimnieciskās darbības veicējiem, skaidrots grozījumu anotācijā. Nodokļus - gan iedzīvotāju ienākuma nodokli, gan valsts sociālās apdrošināšanas iemaksas - par viņiem nomaksās ienākuma izmaksātājs: 25% apmērā no ieņēmumiem līdz 25 000 eiro un 40% apmērā no ieņēmumiem, kas pārsniedz 25 000 eiro. Pagarinājums nepieciešams, jo joprojām pastāvot virkne neskaidrību attiecībā uz saimnieciskās darbības ieņēmumu konta lietošanu autoratlīdzību saņēmējiem, skaidro deputāti. Likumprojekta sagatavošanā notikušas konsultācijas ar Latvijas Radošo savienību padomi un Laikmetīgās kultūras nevalstisko organizāciju asociācija. Tāpat izskatīšanai komisijās nodoti saistītie grozījumi likumā \"Par valsts sociālo apdrošināšanu\", kurā arī plānots veikt attiecīgu pagarinājumu līdz 2023.gada 31.decembrim.", "link": "https://www.delfi.lv/bizness/37293360/bankas_un_finanses/54994012/autoratlidzibas-sanemejiem-plano-pagarinat-atvieglotu-regulejumu"},
{"title": "'Citadele banka' ar EIB garantiju Baltijas uzņēmumiem piedāvās finansējumu vismaz 460 miljonu eiro apmērā", "category": "Finanses", "body": "AS \" Citadele  banka\" un EIB grupa ir parakstījušas vienošanos, kas palīdzēs paplašināt aizdevumus vietējiem uzņēmumiem Baltijas valstīs, informē banku pārstāvji. EIB grupa, kuras sastāvā ir Eiropas Investīciju banka (EIB) un Eiropas Investīciju fonds (EIF), ir izsniegusi garantiju AS \"Citadele banka\", lai atbalstītu jaunu aizdevumu nodrošināšanu uzņēmumiem visās trīs Baltijas valstīs. Šī ir pirmā EIB grupas šāda veida vienošanās ar AS \"Citadele banka\", kas nodrošinās kapitāla prasību atvieglojumu bankai un ļaus tai piešķirt vismaz 460 miljonus eiro papildu aizdevumos un līzingos uzņēmumiem Baltijā nākamajos trīs gados. Ņemot vērā pašreizējās ekonomiskās vides un ģeopolitiskās situācijas nenoteiktību, šī vienošanās ir īpaši gaidīta un apliecina EIB grupas kā pretcikliska investora statusu, norāda \"Citadele banka\" pārstāvji. 20% aizdevumu novirzot \"zaļajiem\" projektiem, šis darījums veicinās vietējās tautsaimniecības zaļo pārkārtošanos un palīdzēs mazināt kopējās siltumnīcefekta gāzu emisijas. Vienlaikus AS \"Citadele banka\" saņems konsultatīvo atbalstu mehānisma \"Green Gateway\" ietvaros ar Eiropas Investīciju konsultāciju centra starpniecību apmācības, rīku un rokasgrāmatu izstrādes un darbvietā sniegta atbalsta veidā, lai kāpinātu bankas spēju apzināt un novērtēt \"zaļos\" projektus, kā arī ziņot par tiem. \"Mēs redzam, ka Baltijas uzņēmēji vēlas turpināt savu attīstības plānu īstenošanu, un šis darījums veicinās mūsu spēju turpmākajos gados nodrošināt šiem klientiem vajadzīgo finansējumu, īpaši atbalstot viņu pāreju uz zaļo ekonomiku,\" uzsver AS \"Citadele banka\" valdes priekšsēdētājs Johans Akerbloms (Johan Akerblom). \"Mēs, EIB, esam gandarīti parakstīt šo vienošanos ar \"Citadeli\", jo tā palīdzēs paplašināt aizdevumus vietējiem uzņēmumiem Baltijas valstīs,\" saka EIB viceprezidents Tomass Ūstros (Thomas Östros). \"Mazie uzņēmumi un vidējas kapitalizācijas sabiedrības ir nozīmīga ekonomikas daļa, un mēs esam cieši apņēmušies uzlabot to piekļuvi finansējumam un atbalstīt kapitāla tirgu attīstību šajā reģionā. Mēs ar nepacietību gaidām, kad varēsim atbalstīt daudz vairāk mazo un vidējo uzņēmumu Igaunijā, Latvijā un Lietuvā.\" \"EIF ir ļoti gandarīts sadarboties ar Citadeli un EIB, lai nodrošinātu Baltijas MVU papildu piekļuvi finansējumam. EIF zināšanas investīciju un strukturēšanas jomā apvienojumā ar EIB līdzekļu izmantošanu sekmēs finansējuma piedāvājumu šajā reģionā, ļaujot tūkstošiem Eiropas uzņēmumu investēt savā izaugsmē un attīstībā vidējā termiņā un ilgtermiņā,\" piebilda EIF galvenais izpilddirektors Alēns Godārs (Alain Godard). Šis ir EIB grupas otrais vērtspapīrošanas darījums Baltijas valstīs. Saskaņā ar pirmo vienošanos tika atbalstīti papildu aizdevumi un līzinga darījumi MVU un vidējas kapitalizācijas sabiedrībām visās trīs Baltijas valstīs vismaz 660 miljonu eiro vērtībā.", "link": "https://www.delfi.lv/bizness/37293360/bankas_un_finanses/54994194/citadele-banka-ar-eib-garantiju-baltijas-uznemumiem-piedavas-finansejumu-vismaz-460-miljonu-eiro-apmera"},
{"title": "Ko 'Forex' platformu eksperti nekad neatklāj?", "category": "Finanses", "body": "\"Pelni no mājām! Nāc tirgo \"Forex\"!\" visbiežāk internetā redzētos aicinājumus citē finanšu eksperts  Toms Kreicbergs , stāstot, ka patiesībā aiz šie it kā izdevīgajiem peļņas rīkiem slēpjas lielas problēmas. \"Daudzi šajās lamatās iekrīt,\" saka Kreicbergs, stāstot, ka bieži vien šīs tirdzniecības shēmas izgāžas. \"Saīsinājums \"Forex\" nāk no \"Foreign exchange market\",\" skaidro eksperts, stāstot, ka tas ir valūtu tirdzniecības tirgus, kur dominē lielālākie starptautiskie finanšu spēlētāji. \"Tas ir svarīgs un lietderīgs tirgus, kas nodrošina gludu globālās ekonomikas ikdienas darbību,\" norāda eksperts, skaidrojot, ka savukārt mazumtirdzniecības \"Forex\" tirgū cilvēki spekulē tikai par to, kādas būs valūtu savstarpējās vērtības. Ja izdosies paredzēt, izdosies nopelnīt. Tomēr tur ir arī citas problēmas. \"Lielais vairums \"Forex\" tirgotāju zaudē naudu,\" saka Kreicbergs, aicinot kritiski novērtēt, vai \"guru\", kas māca tirgoties, ir pats kaut ko nopelnījis. \"Forex\" tirgū konsekventi pelna tikai brokeri, kas pelna ar komisijas naudām, un dažādi treneri, kas māca citiem, bet paši nedara. Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko YouTube kanālam  \"Neatkarīgais investors\" . Ja arī tevi interesē attīstīt savas ieguldīšanas prasmes,  dodies šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/54994556/ko-forex-platformu-eksperti-nekad-neatklaj"},
{"title": "Vidējā darba samaksa turpina palielināties", "category": "Finanses", "body": "2022. gada 3. ceturksnī mēneša vidējā bruto darba samaksa valstī par pilnas slodzes darbu bija 1384 eiro, liecina  Centrālās statistikas pārvaldes  (CSP) dati. Salīdzinot ar 2021. gada 3. ceturksni, mēneša vidējā alga palielinājās par 82 eiro jeb 6,3%. Samaksa par vienu nostrādāto stundu pirms nodokļu nomaksas bija 9,08 eiro, un gada laikā tā pieauga par 5,6%. 2022. gada 3. ceturksnī salīdzinājumā ar 2. ceturksni mēneša vidējā bruto darba samaksa pieauga par 1,6%, bet stundas samaksa samazinājās par 1,3%. Vidējā neto darba samaksa (aprēķināta, izmantojot darba vietā piemērojamos darba nodokļus) bija 1 013 eiro jeb 73,2% no bruto algas. Gada laikā tā pieauga lēnāk nekā samaksa pirms nodokļu nomaksas – par 6,0%. Savukārt, ņemot vērā patēriņa cenu kāpumu, neto darba samaksa samazinājās par 12,9%, kas liecina par algoto darbinieku pirktspējas straujo krišanos, turklāt jau trešo ceturksni pēc kārtas. Bruto darba samaksas mediāna par pilnas slodzes darbu 2022. gada 3. ceturksnī bija 1106 eiro, bet pēc nodokļu nomaksas (neto) – 830 eiro. Salīdzinot ar 2021. gada 3. ceturksni, bruto mediāna pieauga par 8,4%, bet neto – par 9,0%. Mediāna tiek aprēķināta, izmantojot pieejamo informāciju no statistiskajiem apsekojumiem un Valsts ieņēmuma dienesta datiem. Mediāna ir vidējais rādītājs, kas atrodas augošā vai dilstošā secībā sakārtotu darba ņēmēju algu rindas vidū, t.i., pusei darba ņēmēju algas ir lielākas par mediānu un otrai pusei – mazākas. Tā kā mediānu, salīdzinot ar vidējo aritmētisko darba samaksu, neietekmē ekstremālās darba samaksas vērtības, tā labāk raksturo tipisko atalgojumu. 2022. gada 3. ceturksnī mēneša vidējā bruto darba samaksa privātajā sektorā bija 1393 eiro, un gada laikā tā pieauga par 6,1%. Sabiedriskajā sektorā vidējā darba samaksa bija 1372 eiro, un tās gada pieauguma temps bija straujāks nekā privātajā sektorā – 6,6%. Vispārējās valdības sektorā, kurā ietilpst valsts un pašvaldību iestādes, kā arī valsts un pašvaldību kontrolētas un finansētas kapitālsabiedrības, vidējā darba samaksa pieauga līdz 1336 eiro jeb par 6,1%. Salīdzinot ar 2022. gada 2. ceturksni, vidējā darba samaksa sabiedriskajā sektorā samazinājās par 0,6%, no tā vispārējās valdības sektorā par 0,7%, bet privātajā sektorā pieauga par 2,6%.", "link": "https://www.delfi.lv/bizness/37293360/bankas_un_finanses/54994908/videja-darba-samaksa-turpina-palielinaties"},
{"title": "Akciju cenas mainās dažādos virzienos, ASV dolāra vērtība sarūk", "category": "Finanses", "body": "Pauels savā uzrunā Brukingsa Institūtā Vašingtonā trešdien sacīja, ka FRS var mīkstināt savu nostāju procentlikmju paaugstināšanas jautājumā jau decembrī, kad ir paredzēta FRS politikas noteicēju nākamā sēde. \"Vēl arvien pārāk augsta inflācija liek FRS turpināt procentlikmju paaugstināšanu. Bet to paaugstināšanas temps var palēnināties jau šomēnes,\" sacīja \"Convera\" analītiķis Džo Manimbo. Investori gaida ASV nodarbinātības datu publicēšanu piektdien. Analītiķi paredz, ka saskaņā ar tiem ASV ekonomikā novembrī ir radīti 200 000 jaunu darbavietu, bet bezdarbs saglabājies stabils 3,7% līmenī. Frankfurtes un Parīzes biržu indeksi pieauga pēc ceturtdien publiskotiem ES statistikas biroja \" Eurostat \" datiem, ka oktobrī bezdarbs eirozonas dalībvalstīs vidēji bijis 6,5%, kas ir rekordzems līmenis. ASV biržu indekss \"Dow Jones Industrial Average\" ceturtdien kritās par 0,6% līdz 34 395,01 punktam, indekss \"Standard & Poor's 500\" saruka par 0,1% līdz 4076,57 punktiem, bet indekss \" Nasdaq  Composite\" palielinājās par 0,1% līdz 11 482,45 punktiem. Londonas biržas indekss FTSE 100 ceturtdien kritās par 0,2% līdz 7558,49 punktiem, Frankfurtes biržas indekss  DAX  30 kāpa par 0,7% līdz 14 490,30 punktiem, bet Parīzes biržas indekss CAC 40 palielinājās par 0,2% līdz 6753,97 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 0,8% līdz 81,22 ASV dolāriem par barelu. \"Brent\" markas jēlnaftas cena Londonas biržā saruka par 0,1% līdz 86,88 dolāriem par barelu. Eiro vērtība pret ASV dolāru ceturtdien pieauga no 1,0406 līdz 1,0529 dolāriem par eiro, britu mārciņas vērtība pret ASV dolāru kāpa no 1,2058 līdz 1,2251 dolāram par mārciņu, bet ASV dolāra vērtība pret Japānas jenu samazinājās no 138,07 līdz 135,34 jenām par dolāru. Eiro vērtība pret britu mārciņu kritās no 86,30 līdz 85,91 pensam par eiro.", "link": "https://www.delfi.lv/bizness/37293360/bankas_un_finanses/54997592/akciju-cenas-mainas-dazados-virzienos-asv-dolara-vertiba-saruk"},
{"title": "Baltijas biržās ceturtdien lielākais apgrozījums bija ar 'Enefit Green' akcijām", "category": "Finanses", "body": "Ar \"Enefit Green\" akcijām veikti 634 darījumi par 593 094 eiro. Vērtspapīru kontus mainīja 134 960 akcijas, kuru cena ceturtdien samazinājās par 0,95% - no 4,422 eiro līdz 4,38 eiro par akciju. Otrajā vietā pēc apgrozījuma bija tirdzniecība ar Lietuvas bankas \"Šiauliu bankas\" akcijām, ar kurām veikti 294 darījumi par 274 863 eiro. Vērtspapīru kontus mainīja 419 667 akcijas, kuru cena ceturtdien palielinājās par 1,08% - no 0,65 eiro līdz 0,657 eiro par akciju. Savukārt trešajā vietā bija tirdzniecība ar Lietuvas lauksaimniecības uzņēmuma \"Linas Agro Group\" akcijām, ar kurām veikti 194 darījumi par 255 470 eiro. Vērtspapīru kontus mainīja 194 521 akcija, kuru cena ceturtdien palielinājās par 1,55% - no 1,29 eiro līdz 1,31 eiro par akciju. No Latvijas uzņēmumiem lielākais apgrozījums - 7953 eiro - ceturtdien bija ar nebanku kreditētāja \"DelfinGroup\" akcijām. Vērtspapīru kontus 30 darījumos mainīja 5423 akcijas, kuru cena ceturtdien palielinājās par 0,14% - no 1,466 eiro līdz 1,468 eiro par akciju. Kopumā Baltijas regulētajā tirgū ceturtdien veikti 3630 darījumi par 2 075 767 eiro. Baltijas Alternatīvajā tirgū \"First North\" ceturtdien veikti 266 darījumi par 28 722 eiro.", "link": "https://www.delfi.lv/bizness/37293360/bankas_un_finanses/54996628/baltijas-birzas-ceturtdien-lielakais-apgrozijums-bija-ar-enefit-green-akcijam"},
{"title": "Platību maksājumu pirmajā dienā LAD lauksaimniekiem izmaksās 120 miljonus eiro", "category": "Finanses", "body": "Platību maksājumu izmaksu pirmajā dienā  Lauku atbalsta dienests  (LAD) šodien lauksaimniekiem izmaksās 120 miljonus eiro, informēja dienestā. Izmaksājamo summu veido vienotā platību maksājuma gala maksājumi, zaļināšanas maksājumi, mazo lauksaimnieku atbalsta shēmas maksājumi un brīvprātīgi saistītais atbalsts par slaucamām govīm. Kā norāda LAD, klienti savos kontos maksājumus saņems tuvākajās dienās. LAD turpinās veikt maksājumus šogad, kā arī vēl nākamā gada sākumā. LAD atgādina, ka tiem lauksaimniekiem, kuri vasarā ir saņēmuši vienotā platību maksājuma avansa maksājumu kā īstermiņa aizdevumu, no aprēķinātās kopējās atbalsta summas vispirms tiks ieturēts izmaksātais aizdevums. LETA jau vēstīja, ka LAD šogad iesniegto platību maksājumu pieteikumu skaits samazinājies par 2,9% salīdzinājumā ar pagājušo gadu. Kopumā LAD šogad saņemti 55 335 iesniegumi, kamēr 2021.gadā tika saņemti 57 000 iesniegumu. Atbalstam kopumā šogad pieteikti 1 778 147 hektāri zemes. Pieteikšanās platību maksājumiem beidzās 15.jūnijā. LAD ir  Zemkopības ministrijas  pārraudzībā esoša valsts iestāde, kas administrē Eiropas Savienības  Lauksaimniecības  fonda līdzekļus un tiešos maksājumus zemniekiem.", "link": "https://www.delfi.lv/bizness/37293360/bankas_un_finanses/54996030/platibu-maksajumu-pirmaja-diena-lad-lauksaimniekiem-izmaksas-120-miljonus-eiro"},
{"title": "Krāpnieku nagos nonāk pat pieredzējuši finansisti vai uzņēmumu vadītāji – kā sevi pasargāt?", "category": "Finanses", "body": "Kā norāda eksperts, noziedzniekiem netrūkst atjautības   viņi izdomā situācijas, kas patiešām ir līdzīgas reāliem gadījumiem, tāpēc nereti kļūdās un krāpnieku nagos nonāk pat pieredzējuši finansisti vai uzņēmumu vadītāji. Lai gan uzņēmumu krāpšanas gadījumi notiek retāk, izkrāptās naudas summas nereti ir daudz lielākas nekā privātpersonu apkrāpšanas gadījumos. Uzdodas par sadarbības partneriem vai uzņēmuma vadību Nereti krāpnieki izliekas par esošu vai jaunu biznesa partneri, un, pielāgojot valodas stilu, pārņem saraksti e-pastā un sūta viltus konta numuru pārskaitījuma veikšanai. Izliekoties par jaunu biznesa partneri, noziedznieki izraksta viltus avansa rēķinus par uzsākto biznesa darījumu vai pakalpojuma sniegšanu. Kā norāda eksperts, saņemot no vadības tai neraksturīgu rīkojumu par maksājuma veikšanu, ieteicams veltīt laiku pārbaudei, vai šādu norādījumu vadītājs patiešām ir devis (pārbaudi ieteicams veikt neizmantojot e-pasta starpniecību, bet citu saziņas kanālu). Arī pēc rēķina saņemšanas ir lietderīgi pārbaudīt, vai pakalpojums tik tiešām ir saņemts - dažkārt pietiek vien ar pāris minūtēm, lai pasargātu ievērojamu naudas summu no nonākšanas noziedznieku rīcībā. Bankas konta maiņa – iemesls informācijas pārbaudei Lai izvairītos no krāpnieku shēmām, eksperts aicina saziņai un dokumentu pārsūtīšanai izmantot tikai oficiāli saskaņotu un apstiprinātu kontaktinformāciju. Saņemot informāciju par sadarbības partnera bankas konta vai citu ar maksājumiem saistītu nosacījumu maiņu, ieteicams pārbaudīt šo izmaiņu patiesumu, izmantojot oficiālu saziņas kanālu. Ja aizdomīgā ziņa saņemta e-pastā, ieteicams izmantot citu saziņas kanālu, jo pastāv augsta iespējamību, ka attiecīgais e-pasts ir kompromitēts un uzdodoties par nepieciešamo personu/uzņēmumu, saziņu ar Jums veiks krāpnieks. Ja ir radušās aizdomas, ka iespējams esat nonākuši krāpnieku lamatās, nekavējoties par to jāinformē ne tikai kolēģus un vadību, bet arī tiesībsargājošās iestādes un savu banku. Eksperts atgādina par metodēm, kuras vajadzētu ieviest uzņēmuma ikdienas darbā, lai pasargātu tā finanšu līdzekļus no nonākšanas noziedznieku rīcībā:", "link": "https://www.delfi.lv/bizness/37293360/bankas_un_finanses/54993212/krapnieku-nagos-nonak-pat-pieredzejusi-finansisti-vai-uznemumu-vaditaji-ka-sevi-pasargat"},
{"title": "'Nākotnes kapitāls': Portfeļa izmaiņas uz 2022. gada četrdesmit astoto nedēļu", "category": "Finanses", "body": "2021. gadā Konstantīns Kuzikovs sāka investēt 50 eiro nedēļā akciju tirgū. Mērķis ir desmit gadu laikā sasniegt kapitāla vērtību 36 000 eiro. Sākot no janvāra, arī Raivis Vilūns ir sācis investēt, bet viņš izmanto daudz ienesīgākus un riskantākus finanšu instrumentus. Kā veicas gan Konstantīna, gan Raivja portfelim, jūs varat uzzināt šajā rakstā, bet par abu investoru plāniem un stratēģijām var uzzināt raidījumā \" Nākotnes kapitāls \". \"S&P 500\" indekss turpināju izaugsmi. Iepriekšēja nedēļa pieaugums bija 66,34 punkti vai +1,66%. Šoreiz pieaugums bija saistīts ar investoru optimismu par to, ka ASV Federālo rezervju sistēma paziņoja par likmju lēnāku pieaugumu, ka arī patēriņa izdevumu indekss ASV izauga par mazāku procentu nekā bija plānots. Baltijas biržas arī turpināja pozitīvu virzību. Rīgas biržas indekss \"OMX Riga\" pagājušajā nedēļā palielinājās par 0,5%. Viļņas biržas indekss palielinājās par 1,7%, savukārt \"OMX Tallinn\" par 1,89%. Kopējais Baltijas biržu indekss \"OMX Baltic Benchmark GI\" palielinājās par 1,99%.Attiecīgi pozitīvais noskaņojums no ASV ir ietekmējis arī Baltiju. Arī kriptovalūtu pasaulē ir redzams neliels optimisms. Tas visticamāk neradīs iepriekšējos gados redzētos straujos vērtību pieaugumus, jo kopumā investori ir bažīgi, teju vai iknedēļu kāds kriptovalūtu spēlētājs ir spiests pieteikt bankrotu un Rietumu pasaulē vēl aizvien valda inflācija. Tomēr pastāv cerība, ka vērtībā tālāku būtisku kritumu nebūs. Šobrīd \" Bitcoin \" vērtība svārstās ap 17 tūkstošiem, kas ir par tūkstoti vairāk nekā aizgājušajās nedēļās. Kopīga situācija ar Kuzikova akcijām ir šāda: Šoreiz starp rekordistiem ir \"L&G BATTERY VALUE-CHAIN\" (BATT) ar +0,15% un \"MICROSOFT CORP\" (MSFT) ar +0,12%. Vislielāko vērtības kritumu parādīja “Mosaic Co” (MOS) ar -0,18% un \"WALMART\" (WMT) ar -0,19%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Mans mērķis investēt līdzvērtīgas summas visos izvēlētos segmentos. Pagājušajā nedēļā par segmentu, kurā es investēju kļuva enerģētika. Šonedēļ tas būs mediju segments, bet pēc tam jau finanšu sektors. Pēc šim investīcijām katra segmenta ieguldīta summa pārsniegs 400 eiro.” \"Domāju, ka turpināšu investēt naudu Baltijas akcijās, bet iespējams, nelielu summu atvēlēšu arī P2P sektoram.\"", "link": "https://www.delfi.lv/bizness/37293360/bankas_un_finanses/55004980/nakotnes-kapitals-portfela-izmainas-uz-2022-gada-cetrdesmit-astoto-nedelu"},
{"title": "Finanšu ministrija samazina šā gada IKP pieauguma prognozi līdz 1,6%", "category": "Finanses", "body": "Ņemot vērā Latvijas iekšzemes kopprodukta (IKP) dinamiku trešajā ceturksnī, kā arī prognozēto ekonomiskās izaugsmes palēnināšanos Latvijas galvenajās ārējās tirdzniecības partnervalstīs,  Finanšu ministrijas  (FM)izteiktā IKP pieauguma prognoze 2022. gadam ir samazināta līdz 1,6%, bet 2023. gadā tiek prognozēts IKP kritums par 0,6%, \"Delfi Bizness\" informēja ministrijā. Salīdzinājumā ar iepriekšējām, šā gada augusta sākumā izstrādātajām makroekonomisko rādītāju prognozēm, IKP pieauguma prognoze 2022. gadam ir samazināta par 1,2 procentpunktiem un 2023. gadam – par 1,6 procentpunktiem. Ministrijā atgādina, ka līdz ar spēcīgo privātā patēriņa atjaunošanos pēc Covid-19 ierobežojumiem un tikai ierobežoto kara ietekmi, ekonomikas izaugsme šā gada pirmajā pusē sasniedza 4,1%. Gada otrajā pusē, augsto cenu un pirktspējas krituma ietekmē patēriņa pieauguma tempam būtiski mazinoties, kā arī pasliktinoties Latvijas ražotāju situācijai un saglabājoties zemiem investīciju apjomiem, trešajā ceturksnī Latvijas IKP samazinājās par 0,6% un ekonomikas lejupslīde sagaidāma arī gada pēdējā ceturksnī. FM sagaida, ka augstās energoresursu cenas, ražošanas izmaksu pieaugums un pieprasījuma vājināšanās ārējos tirgos turpinās negatīvi ietekmēt Latvijas ekonomiku arī 2023. gada pirmajā pusē, bet no gada vidus ekonomikas izaugsme sāks atjaunoties, 2024. un 2025. gadā atkal uzrādot pozitīvu dinamiku un IKP pieaugumam sasniedzot 3%. Salīdzinot ar augustā izstrādātajām prognozēm, atjaunotajā FM makroekonomisko rādītāju scenārijā arī nedaudz paaugstināta inflācijas prognoze 2022. un 2023. gadam. Pēc aktualizētajām prognozēm, patēriņa cenu pieaugums 2022. gadā sasniegs 17,3%, bet 2023 .gadā samazināsies līdz 8,5%, kas ir attiecīgi par 0,8 un diviem procentpunktiem vairāk nekā tika prognozēts augusta sākumā. Nākamajos divos gados inflācijas spiediens mazināsies, līdz 2025. gadam tai stabilizējoties 2% līmenī. Ministrija uzsver, ka darba tirgū Krievijas uzsāktā kara, tirdzniecības ierobežojumu un straujā cenu kāpuma negatīvā ietekme, pēc FM paustā, līdz šim praktiski nav bijusi jūtama un varētu izpausties ar lielāku laika nobīdi nekā prognozēts iepriekš. Attiecīgi 2022. gada bezdarba līmeņa prognoze ir samazināta līdz 7,0% jeb par 0,1 procentpunktu, bet 2023. gadā bezdarba līmenis varētu paaugstināties līdz 7,3%, kas ir par 0,2 procentpunktiem vairāk nekā prognozēts augustā. Savukārt 2024. gadā gaidāma bezdarba samazināšanās līdz 7%, tomēr tas būtu par 0,3 procentpunktiem augstāks nekā prognozēts augusta sākumā, sagaida ministrija. Vienlaikus darba samaksas pieauguma prognoze 2022. gadam nav mainīta, bet 2023. un 2024. gadam ir paaugstināta attiecīgi līdz 7,5% un 6,2%, ņemot vērā minimālās mēneša darba samaksas paaugstinājumu līdz 620 un 700 eiro attiecīgi no 2023. un 2024. gada 1. janvāra, kā arī nedaudz straujāku prognozēto patēriņa cenu pieaugumu. Salīdzinājumā ar augusta sākuma prognozēm, 2023. gada vidējās darba samaksas prognoze ir paaugstināta par 1,5 procentpunktiem un 2024. gada prognoze – par 0,9 procentpunktiem. Aktualizējot makroekonomisko rādītāju prognozes, FM saglabāja pieņēmumu, ka ģeopolitiskā situācija būtiski nepasliktinās un nenotiek karadarbības tālāka eskalācija, kā arī nav gaidāms tik spēcīgs Covid-19 uzliesmojums, ka būtu nepieciešams noteikt jaunus pulcēšanās, biznesa un citus ierobežojumus. Vienlaikus FM izvērtēja arī ārējās un iekšējās vides riskus un norāda, ka prognozes joprojām ir izstrādātas ārkārtīgi augstas nenoteiktības apstākļos. Izstrādājot makroekonomisko rādītāju prognozes, FM ir konsultējusies ar komercbanku ekspertiem, aktualizētās prognozes ir saskaņotas ar Latvijas Banku un Ekonomikas ministriju, kā arī tās ir apstiprinājusi  Fiskālās disciplīnas padome .", "link": "https://www.delfi.lv/bizness/37293360/bankas_un_finanses/55006538/finansu-ministrija-samazina-sa-gada-ikp-pieauguma-prognozi-lidz-1-6"},
{"title": "Jaunzeme nesaskata loģiku iecerētajā pārcelšanā uz FM", "category": "Finanses", "body": "No amata atstādinātā Valsts ieņēmumu dienesta ( VID ) ģenerāldirektore  Ieva Jaunzeme  nesaskata loģiku iecerētajā viņas pārcelšanā uz Finanšu ministriju (FM). Jaunzeme otrdien intervijā  Latvijas Radio  sacīja, lai gan viņai joprojām ir atvērta darba nespējas lapa, viņa apmeklēs Ministra kabineta sēdi, kurā lems par viņas pārcelšanu FM  Ēnu ekonomikas  ierobežošanas koordinācijas departamenta direktores amatā. Tāpat viņa atzīmēja, ka nesaskata loģiku iecerētajā pārcelšanā. \"Šajā brīdī neredzu nekādu loģiku šajā pārcelšanā. Anotācijā es lasu, ka neesmu slikta ierēdne, kas jāatstādina no VID vadītājas pienākumu pildīšanas un jārosina disciplinārlieta. Esmu kompetenta un kvalificēta darbiniece, kurai piedāvā doties uz augstākstāvošu iestādi,\" sacīja Jaunzeme. Viņa arī pauda viedokli, ka finanšu ministrs  Jānis Reirs  (JV) šādā veidā mēģina ar godu iziet no situācijas, jo ierosinātā disciplinārlieta un atstādināšana no amata ir izrādījies \"ziepju burbulis\". \"Man ir pamats domāt, ka visam pamatā ir tas, ka skaļā un izziņotā disciplinārlieta un atstādināšana ir izrādījusies ziepju burbulis un Reira kungs mēģina ar godu manas slimības laikā iziet no situācijas,\" teica Jaunzeme. Tāpat viņa atzīmēja, ka jebkura pārcelšana uz augstākstāvošu iestādi ir paaugstināšana. \"Es pie amata nekad neesmu turējusies un šobrīd arī neturos. Noklausīšos kā beigsies Ministru kabineta sēde, tad man būs laiks padomāt,\" piebilda Jaunzeme. Tāpat viņa pauda viedokli, ka ir pietiekami daudz cilvēku, kuri varētu nebūt apmierināti ar līdz šim paveikto noziedzības apkarošanā. \"Domāju, ka ne jau visi, kurus izveda roku dzelžos, manas būšanas laikā VID, un viņu atbalstītāji bija tie, kas aplaudēja un teica - re, cik labi, dari vēl,\" sacīja Jaunzeme, piebilstot, ka varētu būt pietiekami daudz cilvēku, kuri vēlas, lai atgriežas \"vecie laiki, lai būtu iespēja skaldīt un valdīt\". Jaunzeme arī sacīja, ka  Ministru kabinets  ir devis viņai mandātu pieciem gadiem, un viņa vēlas sāktos darbus novest līdz galam. Jau vēstīts, ka valdība šodien lems par Jaunzemes pārcelšanu FM Ēnu ekonomikas ierobežošanas koordinācijas departamenta direktores amatā. Dokumentā teikts, ka Jaunzemi paredzēts pārcelt labas pārvaldības nodrošināšanai valsts interesēs, kā arī ņemot vērā Reira norādīto lietderības pamatojumu un Jaunzemes atbilstību FM Ēnu ekonomikas ierobežošanas koordinācijas departamenta direktora amata aprakstā izvirzītajām prasībām. Rīkojuma projekts paredz Jaunzemi pārcelt FM Ēnu ekonomikas ierobežošanas koordinācijas departamenta direktora amatā uz nenoteiktu laiku no ceturtdienas, 8.decembra. Vienlaikus vēl viens FM sagatavotais Ministru kabineta rīkojuma projekts paredz, ievērojot Reira ieteikumu, apstiprināt VID ģenerāldirektora vietnieces, Informātikas pārvaldes direktores Indras Kārkliņas kandidatūru VID ģenerāldirektora pienākumu pildīšanai no 8.decembra. Plānots noteikt, ka Kārkliņa VID ģenerāldirektora pienākumus pilda līdz jauna VID ģenerāldirektora iecelšanai. Iepriekš FM paziņoja, ka Jaunzemes rotācija nekādā veidā nav saistīta ar disciplinārlietu, kas ierosināta par vairāku vadošu VID darbinieku aizturēšanu aizdomās par dažādiem noziegumiem. Patlaban FM Ēnu ekonomikas ierobežošanas koordinācijas departamenta direktora amats ir vakants. Pēc Jaunzemes atstādināšanas no amata sāktās disciplinārlietas pabeigšanas termiņš ir pagarināts līdz 15.decembrim. Pagarinājums esot bijis nepieciešams, lai disciplinārlietas izmeklēšanas komisija varētu kvalitatīvi sagatavot lēmumu. Finanšu ministrs ierosināja disciplinārlietu un VID ģenerāldirektori Jaunzemi atstādinājis no amata. Rīkojums esot izdots gan uz dienesta pārbaudes ziņojuma pamata, gan reaģējot uz  Korupcijas  novēršanas un apkarošanas biroja ( KNAB ) un VID Iekšējās drošības pārvaldes veiktajām vairāku VID darbinieku aizturēšanām, tostarp Nodokļu un muitas policijā. Papildus finanšu ministrs uzdeva lemt par VID Nodokļu un muitas policijas pārvaldes direktora Kaspara Podiņa atbildību un atstādināšanu uz pārbaudes laiku. Arī Podiņš septembra beigās atstādināts no amata un pret viņu ierosināta disciplinārlieta.", "link": "https://www.delfi.lv/bizness/37293360/bankas_un_finanses/55008724/jaunzeme-nesaskata-logiku-ieceretaja-parcelsana-uz-fm"},
{"title": "Algu pirktspēja sliktāka nekā 2008. gadā; kurās nozarēs darba samaksa augusi visstraujāk?", "category": "Finanses", "body": "Darba samaksas kāpums pamazām sāk pierimt, taču algu pirktspēja šajā cenu kāpuma periodā ir būtiski pasliktinājusies, atzīst eksperti. Ir nozares, kurās algas aizvien turpinājušas strauji palielināties, taču daļā nozaru pieaugums vairs nav tik straujš, kā iepriekšējos gados.  Vai esošā situācija turpināsies, kuras nozares varētu piedzīvot arī tālāku algu pieaugumu, bet kurās tas varētu apstāties, portālam \"Delfi Bizness\" skaidro ekonomisti. Tāpat publikācijā iespējams uzzināt, cik liela vidējā alga ir dažādās nozarēs, un salīdzināt, vai saņem atbilstoši vidējam atalgojumam valstī.", "link": "https://www.delfi.lv/bizness/37293360/bankas_un_finanses/54995148/algu-pirktspeja-sliktaka-neka-2008-gada-kuras-nozares-darba-samaksa-augusi-visstraujak"},
{"title": "'SAF tehnika' akcionāri lems par dividenžu izmaksu", "category": "Finanses", "body": "Telekomunikāciju iekārtu ražošanas uzņēmuma \"SAF tehnika\" akcionāri šodien akcionāru sapulcē lems par dividenžu izmaksu 0,68 eiro apmērā par akciju, teikts uzņēmuma paziņojumā biržai \" Nasdaq Riga \". Paziņotie akcionāru sapulces lēmumu projekti paredz izmaksāt dividendēs uzkrāto peļņu 0,68 eiro apmērā par vienu \"SAF tehnikas\" akciju jeb kopā 2 019 722,4 eiro. Atlikušo nesadalītās peļņas daļu 7 187 954,6 eiro apmērā plānots atstāt nesadalītu. Akcionāru sapulces darba kārtībā ir arī valdes un padomes ziņojumu apstiprināšana, 2021./2022. finanšu gada pārskata apstiprināšana un valdes atbrīvošana no atbildības par 2021./2022. finanšu gadu. Tāpat akcionāri plāno par uzņēmuma revidentu 2022./2023. finanšu gadam iecelt SIA \"Potapoviča un Andersone\", nosakot, ka atlīdzība revidentam par 2022./2023. finanšu gada pārskata revīziju nevar pārsniegt 13 500 eiro, neiekļaujot normatīvos noteiktos nodokļus. Akcionāru sapulce sasaukta plkst.10. Uzņēmuma valde aicina visus akcionārus akcionāru sapulcē piedalīties attālināti, fiziski neierodoties uz sapulci. Kopējais balsstiesīgo akciju skaits ir 2 970 180. Jau ziņots, ka \"SAF tehnikas\" koncerna auditētais apgrozījums pagājušajā finanšu gadā, kas ilga no 2021.gada 1.jūlija līdz 2022.gada 30.jūnijam, bija 33,968 miljoni eiro, kas ir par 35,8% vairāk nekā iepriekšējā finanšu gadā, bet koncerna peļņa pieauga par 57,1% un bija 6,09 miljoni eiro. Vienlaikus pašas \"SAF tehnikas\" auditētais apgrozījums pagājušajā finanšu gadā bija 29,135 miljoni eiro, kas ir pieaugums par 38,9% salīdzinājumā ar iepriekšējo finanšu gadu, bet kompānijas peļņa palielinājās par 81,1% un bija 5,754 miljoni eiro. \"SAF tehnikas\" grupā ietilpst Latvijas \"SAF tehnika\", kā arī ASV kompānijas \"SAF North America LLC\" un \"SAF Services LLC\". Kompānijas lielākie akcionāri ir Didzis Liepkalns (17,05%), SIA \"Koka zirgs\" (11,59%), Andrejs Grišāns (10,03%), Normunds Bergs (9,74%) un Juris Ziema (8,71%). \"SAF tehnikas\" akcijas kotē biržas \"Nasdaq Riga\" oficiālajā sarakstā.", "link": "https://www.delfi.lv/bizness/37293360/bankas_un_finanses/55009010/saf-tehnika-akcionari-lems-par-dividenzu-izmaksu"},
{"title": "Akciju cenas krītas bažās par ASV centrālās bankas monetāro politiku", "category": "Finanses", "body": "Arī  Eiropas  biržās lielākoties bija kritums, bet Āzijas biržās akciju cenas pieauga pēc pazīmēm, ka Ķīna virzās prom no savas stingrās Covid-19 ierobežošanas politikas. ASV pakalpojumu nozares uzņēmumu pārskats parādīja negaidīti spēcīgu aktivitāti, līdzīgi piektdien publicētajiem ASV nodarbinātības datiem, kas arī pārspēja prognozes. Lai gan tirgi prognozēja, ka ASV centrālā banka jau šomēnes varētu pāriet uz mērenāku pieeju procentlikmju paaugstināšanā, šie dati padara iespējamu FRS agresīvās politikas turpināšanu. Prognozes par Ķīnas ekonomiskās aktivitātes atveseļošanos sākotnēji izraisīja naftas cenu kāpumu, bet to nomainīja kritums, jo stingrāka ASV monetārā politika var ierobežot naftas pieprasījumu. ASV biržu indekss \"Dow Jones Industrial Average\" pirmdien kritās par 1,4% līdz 33 947,10 punktiem, indekss \"Standard & Poor's 500\" saruka par 1,8% līdz 3998,84 punktiem, bet indekss \" Nasdaq  Composite\" samazinājās par 1,9% līdz 11 239,94 punktiem. Londonas biržas indekss FTSE 100 pirmdien pieauga par 0,2% līdz 7567,54 punktiem, Frankfurtes biržas indekss DAX 30 saruka par 0,6% līdz 14 447,61 punktam, bet Parīzes biržas indekss CAC 40 samazinājās par 0,7% līdz 6696,96 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 3,8% līdz 76,93 ASV dolāriem par barelu. \"Brent\" markas jēlnaftas cena Londonas biržā saruka par 3,4% līdz 82,68 dolāriem par barelu. Eiro vērtība pret ASV dolāru pirmdien kritās no 1,0535 līdz 1,0495 dolāriem par eiro, britu mārciņas vērtība pret ASV dolāru saruka no 1,2280 līdz 1,2186 dolāriem par mārciņu, bet ASV dolāra vērtība pret Japānas jenu palielinājās no 134,31 līdz 136,78 jenām par dolāru. Eiro vērtība pret britu mārciņu pieauga no 85,79 līdz 86,06 pensiem par eiro.", "link": "https://www.delfi.lv/bizness/37293360/bankas_un_finanses/55009046/akciju-cenas-kritas-bazas-par-asv-centralas-bankas-monetaro-politiku"},
{"title": "Akciju cenas krītas uztraukumā par raķetes eksploziju Polijā", "category": "Finanses", "body": "Londonas biržas indekss kritās par 0,3% pēc ziņām, ka gada inflācija Lielbritānijā oktobrī pieaugusi līdz 11,1% salīdzinājumā ar 10,1% septembrī, tādējādi reģistrēts augstākais līmenis kopš 1981.gada oktobra. ASV dolāra vērtība pieauga pret Japānas jenu, bet kritās pret eiro un britu mārciņu. \"Ziņas par raķešu triecieniem otrdien Polijā dabiski izraisīja drebuļus tirgos,\" sacīja tirdzniecības platformas OANDA vecākais tirgus analītiķis Kreigs Erlams. \"Par pēkšņas un negaidītas eskalācijas perspektīvu karā Ukrainā, sevišķi iesaistot  NATO  valsti, ir nepanesami domāt, bet mēs gandrīz bijām spiesti to darīt,\" piebilda Erlams. Mazumtirdzniecības apgrozījums ASV oktobrī, salīdzinot ar iepriekšējo mēnesi, pieaudzis par 1,3%, tādējādi reģistrēts straujāks kāpums par prognozēto. Neraugoties uz to, \"Target\" ziņoja par negaidīti vāju apgrozījumu, brīdinot par vāju brīvdienu iepirkšanās sezonu. \"Target\" vadītājs Braiens Kornels sacīja, ka \"viesu iepirkšanās uzvedību aizvien vairāk ietekmē inflācija, augošas procentlikmes un ekonomiskā nedrošība\". \"Target\" akcijas cena kritās par 13,1%. ASV biržu indekss \"Dow Jones Industrial Average\" trešdien kritās par 0,1% līdz 33 553,83 punktiem, indekss \"Standard & Poor's 500\" saruka par 0,8% līdz 3958,79 punktiem, bet indekss \" Nasdaq  Composite\" samazinājās par 1,5% līdz 11 183,66 punktiem. Londonas biržas indekss FTSE 100 trešdien kritās par 0,3% līdz 7351,19 punktiem, Frankfurtes biržas indekss DAX 30 saruka par 1,0% līdz 14 234,03 punktiem, bet Parīzes biržas indekss CAC 40 samazinājās par 0,5% līdz 6607,22 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 1,5% līdz 85,59 ASV dolāriem par barelu. \"Brent\" markas jēlnaftas cena Londonas biržā saruka par 1,1% līdz 92,86 dolāriem par barelu. Eiro vērtība pret ASV dolāru trešdien pieauga no 1,0354 līdz 1,0395 dolāriem par eiro, britu mārciņas vērtība pret ASV dolāru kāpa no 1,1871 līdz 1,1914 dolāriem par mārciņu, bet ASV dolāra vērtība pret Japānas jenu palielinājās no 139,16 līdz 139,54 jenām par dolāru. Eiro vērtība pret britu mārciņu pieauga no 87,18 līdz 87,21 pensam par eiro.", "link": "https://www.delfi.lv/bizness/37293360/bankas_un_finanses/54950854/akciju-cenas-kritas-uztraukuma-par-raketes-eksploziju-polija"},
{"title": "Racionālie finanšu tirgi un emocionālie jaunie investori: kurš kuru", "category": "Finanses", "body": "Zināms, ka finanšu tirgi, lai gan pamatā balstīti uz finanšu rādītājiem un aprēķiniem par nākotni, nav bezkaislīgi – lielas kompānijas vadītāja neveikls izteikums vai kāda ietekmīga politiķa draudi var tos pamatīgi sašūpot. Taču – vai amatieru pieplūdums, kas novērojams pēdējos gados, ir tirgus padarījis emocionālākus? Eksperti saka – gan jā, gan nē. Globālās pandēmijas divi gadi pasaulei nebija viegli – cilvēki slimoja, mira, saasinājās piegādes problēmas un parādījās globalizācijas vājās puses. Taču vismaz Rietumu pasaulē daļa no turīgo valstu iedzīvotājiem patiesībā kļuva nedaudz turīgāka – valstu sniegtie pabalsti un ietaupījums, pateicoties mājsēdei, radīja \"brīvo naudu\". Paralēli tam finanšu tirgos turpinājās izaugsme, un, piemēram, tehnoloģiju sektors pandēmijas laikā auga galvu reibinošos tempos. Tāpat arī 2020. gada sākumā skaļi izskanēja stāsti par to, kā lietotāji ar joku akcijām,  ko iepriekš jau aprakstīja \"Delfi Bizness\",  un kriptovalūtām nopelnīja ievērojamas summas. Visi šie faktori kopā palielināja interesi par finanšu tirgiem, un šajos gados strauji pieauga amatieru (retail – angļu val.) investoru skaits. ASV finanšu pakalpojumu sniedzējs \"Charles Schwab\" 2021. gadā dalījās ar datiem, kas liecināja, ka 15% no investoriem finanšu tirgos sāka darboties tieši pandēmijas pirmajā gadā. \"JMP Securities\" lēsa, ka biržas un starpnieku pakalpojumu sniedzēji ieguva desmit miljonus jaunu klientu un vairāk nekā seši miljoni no tiem izvēlējās platformu \"RobinHood\".", "link": "https://www.delfi.lv/bizness/37293360/bankas_un_finanses/54949784/racionalie-finansu-tirgi-un-emocionalie-jaunie-investori-kurs-kuru"},
{"title": "'PNB banka' administrators oktobrī atguvis aktīvus 363 tūkstošu eiro apmērā", "category": "Finanses", "body": "Tostarp no izsniegtajiem kredītiem 2022. gada oktobrī atgūts 261 000 eiro, no vērtspapīriem - 7000 eiro, no kustamās un citu mantu pārdošanas - 4000 eiro, bet no pārējiem aktīviem atgūts 91 000 eiro. Tādējādi 2022. gada desmit mēnešos \"PNB bankas\" administrators atguvis kopumā 27,837 miljonus eiro, bet kopš 2019. gada 12. septembra, kad \"PNB banka\" tika atzīta par maksātnespējīgu, bankas administrators ir atguvis kopumā 178,37 miljonus eiro, tostarp 2019. gadā bankas aktīvi tika atgūti 25,484 miljonu eiro apmērā, 2020. gadā - 95,408 miljonu eiro apmērā, bet 2021. gadā - 29,641 miljona eiro apmērā. Vienlaikus \"PNB bankas\" maksātnespējas procesa izdevumi oktobrī bija 599 000 eiro apmērā, tostarp izdevumi kredītiestādes mantas un darba telpu uzturēšanai maksātnespējas procesa laikā bija 424 000 eiro, administratora un administratora palīga atlīdzība - 113 000 eiro, uzraudzības un regulatīvie izdevumi - 8000 eiro, naudas un finanšu instrumentu glabāšanas izdevumi - 3000 eiro, bet citi maksātnespējas procesa izdevumi, tostarp nodokļi - 51 000 eiro. Tādējādi šogad desmit mēnešos \"PNB bankas\" maksātnespējas izdevumi veido kopumā 7,534 miljonus eiro, bet kopš \"PNB banka\" atzīta par maksātnespējīgu bankas maksātnespējas procesa izdevumi veido kopumā 34,889 miljonus eiro. \"PNB bankas\" darbība tika apturēta 2019. gada 15. augustā, bet 12. septembrī Rīgas pilsētas Vidzemes priekšpilsētas tiesa pasludināja \"PNB banku\" par maksātnespējīgu. Par bankas maksātnespējas procesa administratoru iecelts Vigo Krastiņš. \"PNB bankas\" darbība tika apturēta, lai nepieļautu bankas līdzekļu aizplūšanu. Eiropas Centrālā banka  (ECB) kā \"PNB bankas\" tiešais uzraugs 2019. gada 15. augustā nolēma atzīt \"PNB banku\" par tādu finanšu iestādi, kas ir nonākusi vai nonāks finanšu grūtībās, savukārt Eiropas Vienotā noregulējuma valde pieņēma lēmumu neveikt \"PNB bankas\" noregulējumu, kas nozīmē neveikt pasākumus, lai bankas darbību stabilizētu. Ņemot vērā minēto,  FKTK  nolēmuma apturēt finanšu pakalpojumu sniegšanu \"PNB bankā\" un lēma par noguldījumu nepieejamību. ECB kā \"PNB bankas\" tiešais uzraugs pieņēma šādu lēmumu, konstatējot, ka banka nav ievērojusi regulējošās prasības un izvērtējot bankas finansiālo situāciju.", "link": "https://www.delfi.lv/bizness/37293360/bankas_un_finanses/54952198/pnb-banka-administrators-oktobri-atguvis-aktivus-363-tukstosu-eiro-apmera"},
{"title": "Vai šobrīd ir labs brīdis ieguldīt?", "category": "Finanses", "body": "\"Mēs visi zinām, ja krāj naudu, tad tā ir jāiegulda. Saprātīgākais ilgtermiņa ieguldījums ir tieši akciju tirgū. Un tomēr – šobrīd pasaulē valda augsta inflācija, vēl nav beigusies pandēmija un Ukrainā norisinās briesmīgs karš, kas apdraud globālo ekonomiku,\" saka Kreicbergs. Visi šie faktori šogad ir ievērojami samazinājuši akciju vērtību. Sevišķi sāpīgs kritiens ir bijis tieši tehnoloģiju sektoram. Attiecīgi rodas jautājums, kad tad būtu labākais brīdis ieguldīt? Eksperts atgādina vienu investoriem svarīgu lietu: \"Diemžēl mums nav kristāla bumbas, kas pateiktu priekšā, kas notiks ar akciju cenām nākamo 3 - 12 mēnešu laikā.\" Proti, nākotni paredzēt nevar, tāpēc noteikt, kad ir labākais brīdis, skatoties uz nākotni nevar, to var tikai atskatoties pagātnē un secinot, ka šis bija labs brīdis, bet tas brīdis jau pagājis. Tāpēc Kreicbergs katram investoram uzdod jautājumu: \"Kad pēdējo reizi biji 100% pārliecināts, ka šobrīd ir labs brīdis ieguldīšanai?\" Viņš pat atzīst, ka viņam šādas \"svētas\" pārliecības nav bijis un ka tas ir tikai dabiski, jo, kā jau minēts nākotni paredzēt nevar. \"Ideāls brīdi ieguldīšanai nekad nepienāks,\" saka eksperts. Tādēļ kā risinājumu Kreicbergs piedāvā ilgtermiņā ieguldīšanas stratēģiju, kur katru mēnesi investors atliek noteiktu summu investīcijām. Eksperts saka, ka 23 gadu laikā šīs investors katru gadu nopelnītu 7-8%. Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko YouTube kanālam  \"Neatkarīgais investors\" . Ja arī tevi interesē attīstīt savas ieguldīšanas prasmes,  dodies šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/54950784/vai-sobrid-ir-labs-bridis-ieguldit"},
{"title": "Visticamāk, 2023. gada sākumā būs spēkā tehniskais valsts budžets", "category": "Finanses", "body": "Visticamāk, 2023. gada sākumā būs spēkā tā dēvētais tehniskais valsts budžets, pastāstīja \"Jaunās vienotības\" (JV) viens no līderiem, topošās valdības deklarācijas finanšu darba grupas vadītājs  Arvils Ašeradens . Tehnisko budžetu veidotu gan ar pērn pieņemto vidēja termiņa budžeta likumu tolaik izveidotais 2023. gada vidēja termiņa budžets, gan arī papildu izdevumi, kas tiktu piešķirti vienošanās īstenošanai par pedagogu atalgojuma pieaugumu, ukraiņu bēgļu atbalstam un, iespējams, kādām citām neatliekamām vajadzībām, kuras vēl tiks izvērtētas, skaidroja Ašeradens. Paredzēts, ka tehniskais budžets tiks noteikts ar finanšu ministra rīkojumu, atzīmēja JV politiķis. Ašeradens norādīja, ka nākamā valdība pēc apstiprināšanas izstrādās budžetu 2023. gada lielākajai daļai, ko Saeima varētu pieņemt februāra beigās vai marta sākumā. Kā informēja Finanšu ministrijā (FM), tiek strādāts pie risinājumiem, lai nodrošinātu to, kam jāstājas spēkā 2023. gada 1. janvārī, piemēram, grozījumos Darba likumā paredzētais minimālās algas kāpums līdz 620 eiro. Arī FM pārstāvji uzsvēra, ka jaunās valdības pirmais uzdevums pēc tās apstiprināšanas būs 2023. gada valsts budžeta sagatavošana. Likums par budžeta un finanšu vadību nosaka, ka parasti budžets Saeimai ir jāiesniedz līdz 15. oktobrim, savukārt pēc Saeimas vēlēšanām ne vēlāk kā četrus mēnešus pēc valdības apstiprināšanas. Pašlaik ir spēkā Saeimas 2021.gada nogalē pieņemtais likums par vidēja termiņa budžeta ietvaru 2022., 2023. un 2024. gadam. Saskaņā ar šo likumu valsts budžeta ieņēmumi 2023. gadā plānoti 12 miljardu eiro apmērā. Jau vēstīts, ka pašlaik notiek topošās valdības deklarācijas izstrāde, lai mēģinātu virzīties tālāk ar JV, \"Apvienotā saraksta\" un  Nacionālās apvienības  koalīcijas izveidi.", "link": "https://www.delfi.lv/bizness/37293360/bankas_un_finanses/54954202/visticamak-2023-gada-sakuma-bus-speka-tehniskais-valsts-budzets"},
{"title": "Programmā '(ie)dvesma' atbalstīs deviņas biznesa idejas Pierīgā", "category": "Finanses", "body": "Noslēdzoties jauno uzņēmēju atbalsta programmai \"(ie)dvesma\", ko jau sesto reizi īsteno \" SEB  banka\" kopā ar  Pierīgas  pašvaldībām –  Jūrmalas  pilsētu,  Ķekavas ,  Mārupes ,  Olaines ,  Siguldas  un Ropažu novadiem – izvēlētas deviņas perspektīvākās biznesa idejas, kuru autori to īstenošanai saņems finansiālu atbalstu. Kopējais šogad piešķirto grantu apjoms ir 70 tūkstoši eiro. Šogad konkursā tika saņemti 47 pieteikumi jaunu biznesa ideju īstenošanai Pierīgā. To atlase norisinājās trīs kārtās, izvērtējot gan atbilstību programmas kritērijiem, gan biznesa plānu un idejas potenciālu. No visām iesniegtajām idejām līdz noslēdzošajai kārtai – prezentācijām žūrijai – tika izvirzītas 22 pārliecinošākās. \"Ik gadu šajā konkursā turpinām pārliecināties par to, ka Latvijas iedzīvotājiem ir daudz ideju un mērķtiecība tās īstenot, dažkārt vien pietrūkst finansiālais atbalsts, lai sekotu tālāka darbība,\" vērtē \"SEB bankas\" valdes loceklis Arnis Škapars. Pēc viņa teiktā, žūrijai bija grūts uzdevums izvēlēties labākos, jo šogad bija kvalitatīvi un labi pārdomāti projektus, kas apliecina cilvēku spēju arī sarežģītos apstākļos saskatīt izaugsmes potenciālu, neatliekot savus plānus cerībā sagaidīt stabilākus un prognozējamākus laikus. Visvairāk jaunu ideju, līdzīgi kā pērn, tika iesniegts tūrisma un aktīvās atpūtas jomā, kā arī saistītas ar specializētu pārtikas produktu ražošanu un vides risinājumiem. Aktualitāti saglabā arī biznesa idejas, kas saistītas ar medicīnas un veselības aprūpes pakalpojumiem, izglītību, digitālajiem risinājumiem, kā arī apģērbu un mēbeļu ražošanu. Grantu ieguvēji 2022. gadā • \"SEB bankas\" grants 9929,20 eiro apmērā piešķirts uzņēmumam SIA \"Live Paper\" papīra dzērienu salmiņu ražotnes paplašināšanai. Uzņēmums ir vienīgais papīra dzērienu salmiņu ražotājs Baltijas valstīs, un tā produkcijas klāstā ir dažādu krāsu, diametru un garumu salmiņi – pārstrādājami, bioloģiski noārdāmi un nesatur alergēnus. • Jūrmalas valstspilsētas pašvaldība grantu 10 tūkst. eiro apmērā piešķīra uzņēmumam SIA \"ThatDay\" menstruālās apakšveļas ražošanas attīstībai. Uzņēmuma ražotā produkcija ir gaumīgs, inovatīvs un ilgtspējīgs risinājums, kā samazināt gan ekoloģiskās pēdas nospiedumu, gan finansiālos izdevumus. • Ķekavas novada pašvaldības grantu 10 tūkst. eiro apjomā saņems uzņēmums SIA \"Formatech\" neliela izmēra, aiz auto velkama kempera ražošanas attīstībai. Ir izstrādāts prototips, kas jau guvis atzinību par plašo papildaprīkojuma klāstu un mūsdienīgo dizainu. • Mārupes novada pašvaldības grantu 10 tūkst. eiro apmērā saņems uzņēmums SIA \"Storm Adventures\", kas radījis vētras simulācijas iekārtu – aizraujošu atrakciju, kurā izjust viesuļvētras spēku un izaicināt sevi, sākot ar vieglu vēju, līdz pat otrās kategorijas viesuļvētrai. • Olaines novada pašvaldības grantu 7870 eiro apjomā saņems SIA \"Lavandu namiņš\" izglītības procesa nodrošināšanai. Tā ir pirmsskolas izglītības iestāde Olainē, kas apvieno brīvdabas pedagoģijas un Barboleta metodes, tādējādi veicinot bērnu vispusīgu un veselīgu attīstību caur kustībām, eksperimentiem, mācīšanos āra vidē un pašvadītu mācīšanos. • Siguldas novada pašvaldība šogad atbalstīja divus projektus – grantu 5000 eiro apjomā saņems SIA \"Sucre\" – ģimenes uzņēmums, kas veido konditorejas studiju ar kafejnīcu un gatavo dizaina kūkas pēc pasūtījuma. Tāpat grants 5000 eiro apmērā piešķirts Siguldas kafijas grauzdētavas attīstīšanai, lai viss par un ap kafiju būtu vienuviet – kafejnīca, grauzdētava, koncepta veikals, meistarklases un darbnīcas, kafijas automātu tirdzniecība, to remonts un apkope. • Arī  Ropažu novads  šogad atbalstīja divus projektus – grantu 8400 eiro lielumā saņems Jānis Stupelis, bezkontakta piekabju nomas pakalpojuma attīstībai, savukārt grantu 1600 eiro apmērā saņems SIA \"Garkalnes mājas vīni\" bezalkoholiskā vīna ražošanas attīstībai. Līdz šim programmas ietvaros atbalstu savas idejas īstenošanai saņēmuši 40 jaunie uzņēmēji Pierīgā.", "link": "https://www.delfi.lv/bizness/37293360/bankas_un_finanses/54944974/programma-ie-dvesma-atbalstis-devinas-biznesa-idejas-pieriga"},
{"title": "Straujais auto cenu pieaugums bremzējies, bet līzinga maksājumi kāpj", "category": "Finanses", "body": "Pēc vairākiem gadiem  Euribor  procentu likme šogad pārsniegusi nulles atzīmi un, lai cīnītos ar straujo inflāciju,  Eiropas Centrālā banka  likmi paaugstinājusi straujāk, nekā iepriekš tika prognozēts. Tas atstāj iespaidu ne tikai uz mājokļa aizdevumiem, bet arī uz automašīnu, tehnikas un iekārtu iegādi līzingā. Tajā pašā laikā straujais cenu kāpums auto tirgū ir samazinājies, norāda \" Luminor   Līzings \" eksperti. \"Šogad tirgu joprojām turpina ietekmēt jauno auto piegāžu garie termiņi, tā izraisītais automašīnu cenu kāpums un tagad arī Euribor likmes paaugstināšanās. Lielākā daļa līzinga līgumu gan automašīnu, gan tehnikas un iekārtu iegādei ir slēgti ar mainīgu procentu likmi. Tas nozīmē, ka ikmēneša līzinga maksājumu ietekmē arī Euribor izmaiņas, un līzinga ņēmējiem ir vēl rūpīgāk jāizvērtē sava spēja atmaksāt aizdevumu visā līzinga periodā,\" norāda \"Luminor Līzings\" vadītājs Raivo Bāle. Piemēram, laikā, kad Euribor likme saglabājās negatīva, ja klients iegādājās automašīnu ar vērtību 25 000 eiro līzingā uz pieciem gadiem ar 10% pirmo iemaksu un 2,14% likmi, ikmēneša maksājums sasniedza 396 eiro. Līdz ar Euribor likmes paaugstināšanos, šobrīd ikmēneša maksājums ir pieaudzis par aptuveni 17 līdz 22 eiro, atkarībā no tā, vai klients ir noslēdzis līzinga līgumu par trīs vai sešu mēnešu Euribor likmi. Precīzs līzinga maksājuma pieaugums ir atkarīgs no attiecīgajam klientam piemērotās nemainīgās procentu likmes daļas un līzinga līguma termiņa. Salīdzinoši ar aizvadīto gadu, atkarībā no automašīnas modeļa, cenas kāpušas par 10 līdz 30%, atsevišķos gadījumos pat vairāk. Piegāžu garie termiņi jaunajiem auto veicina aktīvu pieprasījumu pēc lietotiem spēkratiem, tādēļ arī otrreizējo auto tirgū cenas ir pat līdz 30% augstākas nekā pirms gada. Turklāt, ierobežotā piedāvājuma dēļ daļa klientu izvēlas neatgriezt transportlīdzekļus auto dīleriem operatīvā līzinga termiņa beigās, kā rezultātā būtiski ir samazinājies automašīnu pieplūdums otrreizējā tirgū, kas arī veicinājis cenu kāpumu. \"Šobrīd tirgū netrūkst arī izaicinājumu, kas saistīti ar ekonomisko situāciju un bremzē uzņēmumu attīstības un investīciju plānus. Lai gan šobrīd cenu auto kāpums ir samazinājies, augot degvielas, elektroenerģijas u.c. izmaksām, pieaug arī ražošanas izmaksas, kā rezultātā automašīnu cenas var turpināt sadārdzināties. Tajā pašā laikā auto industrija sagaida uzlabojumus piegādes termiņos, kas var ietekmēt arī lietoto auto cenas, tomēr šobrīd vēl ir sarežģīti prognozēt, cik strauji tas varētu notikt,\" prognozē Bāle. Saskaņā ar Finanšu nozares asociācijas informāciju, aptuveni puse no visiem jaunajiem līzingiem tiek ņemti vieglo automašīnu iegādei, trešdaļa iekārtu iegādei, tajā skaitā lauksaimniecības, celtniecības tehnikai, un pārējais – komerctransporta iegādei. \"Luminor\" dati liecina, ka vidējā jaunu auto pirkuma summa, par kādu klienti iegādājas transportlīdzekļus privātpersonām, šogad palielinājusies no 29 230 eiro uz 33 672 eiro, savukārt uzņēmējiem no 34 430 eiro uz 36 914 eiro. \"Luminor\" līzinga dati rāda, ka šogad populārākie auto modeļi, ko līzingā iegādājušies klienti, ir apvidus automašīnas \" Toyota  RAV4\", \"Nissan Quashqai\" un \" Dacia \", savukārt uzņēmēji visbiežāk līzingā iegādājas kravas furgonus \"Renault Master\" vai \"Renault Trafic\" un apvidus automašīnu \"Toyota RAV4\".", "link": "https://www.delfi.lv/bizness/37293360/bankas_un_finanses/54938740/straujais-auto-cenu-pieaugums-bremzejies-bet-lizinga-maksajumi-kapj"},
{"title": "Bajāre un Brazovskis apstiprināti uz jaunu termiņu Finanšu nozares asociācijas valdē", "category": "Finanses", "body": "Latvijas Finanšu nozares asociācijas valdes priekšsēdētāja Sanita Bajāre un valdes loceklis  Jānis Brazovskis  apstiprināti amatā uz jaunu trīs gadu termiņu, liecina \"Firmas.lv\" informācija. Bajāres un Brazovska pilnvaras ir spēkā no 14.novembra. Pēc asociācijas statūtiem, Latvijas Finanšu nozares asociācijas valdi, tostarp valdes priekšsēdētāju uz trim gadiem ievēl padome. Latvijas Finanšu nozares asociācija ir sabiedriska organizācija, kas pārstāv Latvijas finanšu nozari nacionālā un starptautiskā līmenī. Šobrīd Finanšu nozares asociācija apvieno 35 finanšu nozares uzņēmumus. Asociācija dibināta 1992.gada jūlijā.", "link": "https://www.delfi.lv/bizness/37293360/bankas_un_finanses/54958032/bajare-un-brazovskis-apstiprinati-uz-jaunu-terminu-finansu-nozares-asociacijas-valde"},
{"title": "Aug iemaksu apjoms privātajos pensiju fondos", "category": "Finanses", "body": "Latvijas privāto pensiju fondu pensiju plānos šogad deviņos mēnešos iemaksāti 74,645 miljoni eiro, kas ir par 3,5% vairāk nekā 2021. gada attiecīgajā periodā, informēja Finanšu un kapitāla tirgus komisijā ( FKTK ). Tostarp privāto pensiju fondu pensiju plānu dalībnieku iemaksas 2022. gada deviņos mēnešos augušas par 1,8% salīdzinājumā ar 2021. gada deviņiem mēnešiem un veidoja 60,725 miljonus eiro, bet darba devēju iemaksas palielinājušās par 11,1% - līdz 13,818 miljoniem eiro. Savukārt no pensiju plānu kapitāla šogad deviņos mēnešos izmaksāti 49,17 miljoni eiro, kas ir 2,1 reizi vairāk nekā 2021. gada deviņos mēnešos, tostarp 95,8% jeb 47,118 miljoni eiro ir izmaksāti saistībā ar plānu dalībnieku pensijas vecuma iestāšanos. 2022. gada septembra beigās privāto pensiju fondu pensiju plānos uzkrātais kapitāls veidoja 643,593 miljonus eiro, kas salīdzinājumā ar 2021. gada beigām ir kritums par 11,8% jeb 85,845 miljoniem eiro. Latvijā šogad septembra beigās strādāja septiņi privātie pensiju fondi, tostarp seši atklātie un viens slēgtais, kas piedāvāja ieguldīt 21 pensiju plānā.", "link": "https://www.delfi.lv/bizness/37293360/bankas_un_finanses/54959646/aug-iemaksu-apjoms-privatajos-pensiju-fondos"},
{"title": "Euribor kāpums vēl nerimsies, kredītņēmējiem jārēķinās ar tālāku maksājumu pieaugumu", "category": "Finanses", "body": "Līdz trešajam ceturksnim mājokļu kreditēšanas apjomi ir saglabājušies stabili. Pašreizējās prognozes tirgū liecina, ka  Euribor  kāpums varētu apstāties ap 3% līmeni, taču situācija var mainīties un likmes uz īsu brīdi var uzkāpt pat vēl augstāk, Finanšu nozares asociācijas rīkotajā diskusijā atzina banku eksperti.  Patlaban nav daudz kredītņēmēju, kuri bankās vēršas saistībā ar problēmām veikt savus kredītu maksājumus, un kredītiestāžu eksperti neparedz, ka nākotnē šis skaits varētu izteiktu pieaugt. Problēmgadījumi, pēc viņu teiktā, varētu būt cilvēki, kuri ir aizņēmušies pēdējo divu gadu laikā, aizņēmušies maksimumu un kuriem vēl ienākumu pieaugums nav sedzis inflācijas pieaugumu. Diskusijā eksperti dalījās aplēsēs, kā pieaugs jaunā projekta un sērijveida dzīvokļa maksājums, ja Euribor sasniegs 3%; izteica prognozes, līdz cik Euribor varētu uzlēkt īsākā termiņā, kā arī iezīmēja tendences mājokļu kreditēšanas un nekustamā īpašuma jomā.", "link": "https://www.delfi.lv/bizness/37293360/bankas_un_finanses/54952304/euribor-kapums-vel-nerimsies-kreditnemejiem-jarekinas-ar-talaku-maksajumu-pieaugumu"},
{"title": "Tuvojas 'Melnā piektdiena': kas jāzina par iepirkšanos internetā un PVN nomaksu", "category": "Finanses", "body": "Tuvojas visā pasaulē populārā izpārdošanas akcija – novembra pēdējā piektdiena jeb \"Melnā piektdiena\", kad daudzi pārdevēji piedāvā iegādāties preces ar īpaši lielām atlaidēm. Tādēļ  Valsts ieņēmumu dienests  ( VID ) atgādina, ka par precēm, ko iedzīvotāji iegādājas internetveikalos vai platformās un saņem sūtījumos no valstīm ārpus  Eiropas Savienības  (ES), tajā skaitā – no Apvienotās Karalistes, ir jāmaksā pievienotās vērtības nodoklis ( PVN ). Pircējs var samaksāt PVN preces iegādes brīdī, ja e-komercijas platforma, kurā darbojas pārdevējs, ir ES reģistrējusies PVN īpašā režīma –     – izmantošanai. Ja trešās valsts komersants izmanto   režīmu, tam ir tiesības iekļaut PVN preces cenā, un vēlāk šis PVN nonāk sūtījuma saņēmēja valsts budžetā. Informācija par to, ka PVN tiks iekasēts pirkuma brīdī, pārdevējam ir skaidri jānorāda savā e-komercijas platformā. Iegādājoties preces trešo valstu internetveikalos vai e-komercijas platformās, VID aicina pievērst uzmanību tam, vai pie preces cenas atsevišķi ir norādīts PVN. Samaksājot PVN pirkuma brīdī, sūtījumus, kuru vērtība nepārsniedz 150 eiro, pircējs saņem jau atmuitotus. Ja e-komercijas platforma izmanto PVN īpašo režīmu  , tad preces atmuito attiecīgais pasta operators – VAS \" Latvijas Pasts \" vai eksprespasts, bet sūtījuma saņēmējam muitas formalitātes nav jākārto. Jāņem vērā, ka pasta operators, atmuitojot sūtījumu, var izmantot tikai to informāciju, kas iekļauta pārdevēja sniegtajos sūtījuma elektroniskajos datos, tajā skaitā informāciju, kas apliecina PVN apmaksu pirkuma brīdī. Gadījumā, ja šādi dati kaut kādu iemeslu dēļ pasta operatora rīcībā nenonāk, sūtījumi tiek nodoti muitošanai vispārējā kārtībā un par tiem jāsamaksā PVN. Šādas situācijas reizēm veidojas, iepērkoties platformās, kurās tirgojas fiziskas personas, kas patstāvīgi nodod sūtījuma datus pasta operatoram. Lai saņemtu atpakaļ pirkuma brīdī samaksāto PVN, pēc sūtījuma saņemšanas personai jāvēršas pie e-komercijas platformas administrācijas ar prasību to atmaksāt. Svarīgi, ka tikai fiziskas personas var iegādāties preces, kurām e-komercijas platforma ir piemērojusi PVN īpašo režīmu  . Juridiskām personām, kas ir nodokļu maksātājas un veic uzņēmējdarbību, šis režīms nav paredzēts [1] . Ja trešās valsts uzņēmums nav reģistrējies PVN īpašajam režīmam  , pārdodot preces pircējam Latvijā, tas pirkuma brīdī neiekasē PVN. Šādā gadījumā PVN ir jāsamaksā sūtījuma saņēmējam tā atmuitošanas brīdī. Informāciju par atmuitojamu sūtījumu persona saņem no pasta operatora. Kad saņemta ziņa par to, ka jāveic sūtījuma atmuitošana, personai ir jāizvēlas, vai pati deklarēs sūtījumu, izmantojot VID Elektroniskās deklarēšanas sistēmu (EDS), vai uzticēs šo pienākumu attiecīgi VAS \"Latvijas Pasts\" vai eksprespastam. Pasta nosūtītajā ziņā par muitojamo sūtījumu ir norādīta informācija, kas vajadzīga, lai EDS noformētu vienkāršoto Importa muitas deklarāciju pasta sūtījumiem – numurs (pasta sūtījuma numurs vai izsekošanas numurs/ ), Pagaidu uzglabāšanas deklarācijas (PUD) numurs, PUD preces kārtas numurs, svars. Pārējā informācija ir paša pircēja rīcībā. Sūtījumos nav atļauts saņemt tabakas izstrādājumus, elektroniskās cigaretes un uzpildes flakonus. [1]  Pievienotās vērtības nodokļa likuma 140.  panta pirmās daļas 1. punkts.", "link": "https://www.delfi.lv/bizness/37293360/bankas_un_finanses/54959740/tuvojas-melna-piektdiena-kas-jazina-par-iepirksanos-interneta-un-pvn-nomaksu"},
{"title": "Oktobrī 'Latvijas krājbankas' administrators atguvis 3395 eiro; maksātnespējas procesa izdevumi – 45 453 eiro", "category": "Finanses", "body": "Visu naudu bankas administrators atguvis no izsniegtajiem kredītiem. Tādējādi 2022. gada desmit mēnešos \"Latvijas krājbankas\" administrators atguvis kopumā 107 514 eiro. Vienlaikus \"Latvijas krājbankas\" maksātnespējas procesa izdevumi 2022. gada oktobrī veidoja 45 453 eiro, tostarp izdevumi kredītiestādes mantas un darba telpu uzturēšanai bija 41 579 eiro, darba algas un atlaišanas pabalsti - 3704 eiro, bet administratora un administratora palīga atlīdzība bija 170 eiro. Šogad desmit mēnešos \"Latvijas krājbankas\" maksātnespējas procesa izdevumi kopumā veido 544 428 eiro. Noguldījumu garantiju fondam \"Latvijas krājbanka\" oktobra beigās bija parādā 167,426 miljonus eiro, kas ir tikpat, cik mēnesi iepriekš un arī 2021. gada beigās. Savukārt citi pieteiktie kreditoru prasījumi oktobra beigās bija 263,845 miljonu eiro apmērā, kas arī ir tikpat, cik mēnesi iepriekš un arī 2021. gada beigās.", "link": "https://www.delfi.lv/bizness/37293360/bankas_un_finanses/54960136/oktobri-latvijas-krajbankas-administrators-atguvis-3395-eiro-maksatnespejas-procesa-izdevumi-45-453-eiro"},
{"title": "Dolāra spēks vājinās", "category": "Finanses", "body": "\"Financial Times\" ziņo, ka dolāra cena pret sešu \"vienaudžu\" grozu, proti, pasaules stiprākajām valūtām, novembrī ir samazinājusies par vairāk nekā 4%. Ja tas tā turpināsies, tad tas būs lielākais kritums kopš 2010. gada septembra. \"Delfi Bizness\" jau iepriekš rakstīja par dolāra spēku, skaidrojot, ka  tā augstā cena veidojas, jo investori dolāru uzskata  par \"miera ostu\" krīzē, kas vissāpīgāk skar dolāra konkurentu - mārciņu un eiro. Novembra kritumu veicina investoru cerības, ka ASV inflācija beidzot varētu mazināties, potenciāli apturot tālāku procentu likmju celšanu, vai vismaz apturot straujo tempu. \"Financial Times\" raksta, ka dati, piemēram, par mājokļu un ražošanas sektoru, arī liecina, ka ekonomikā ir vērojams \"pretvējš\"'. Lai tas nozīmē, ka ekonomika stagnēs, tas arī novedīs pie inflācijas krišanās, kas savukārt atturēs no vajadzības celt aizņemšanas procentu likmes. \"Viss liecina par inflācijas samazināšanos ASV, un līdz ar to nākamā gada pirmajā ceturksnī redzēsim ASV ekonomikas lejupslīdi. . . Tas veido pamatu stāstam par vājāko dolāru,” sacīja \"Macquarie\" stratēģis Tjerijs Vizmans. Jāmin, ka vienlaikus dolāra vara ir vājinājusies, jo eiro, mārciņa un jēna ir uzsākušas atkopšanos no septembra, kad tās sasniedza rekordzemas vērtības pret dolāru. Eiro spēks lielā mērā ir saistīts ar Eiropas Savienības monetāro politiku un faktu, ka Eiropa vismaz šobrīd rudeni pārcieš vieglāk nekā iepriekš to pareģoja finanšu eksperti.", "link": "https://www.delfi.lv/bizness/37293360/bankas_un_finanses/54961264/dolara-speks-vajinas"},
{"title": "Akciju cenas krītas bažās par jauniem Covid-19 ierobežojumiem Ķīnā", "category": "Finanses", "body": "Akciju cenas pasaules biržās pirmdien pārsvarā kritās, bažām par jauniem  Covid-19  ierobežojumiem Ķīnā pasliktinot investoru noskaņojumu. Pirmie ar Covid-19 saistītie nāves gadījumi Ķīnā pēdējo sešu mēnešu laikā izraisīja bažas, ka Ķīnas amatpersonas atkal noteikts stingrus un ekonomikai nelabvēlīgus ierobežojumus koronavīrusa uzliesmojumu ierobežošanai. Naftas cenas  kritās pēc ASV laikraksta \"Wall Street Journal\" ziņas, ka Saūda Arābija un citas OPEC+ dalībnieces apsverot naftas ieguves palielināšanu \"par līdz 500 000 barelu dienā\". Saūda Arābijas enerģētikas ministrs princis Abdulazīzs bin Salmans vēlāk \"kategoriski noliedza\" šo ziņu, paskaidrojot, ka OPEC+ neapspriež nekādus lēmumus pirms savām sanāksmēm. Nākamā OPEC+ sanāksme ir paredzēta 4.decembrī. ASV izklaides un mediju kompānijas \"Walt Disney Co.\" akcijas cena pieauga par 6,3% pēc tam, kad kompānijas izpilddirektora amatā atgriezās Bobs Aigers, nomainot Bobu Čapeku. ASV biržu indekss \"Dow Jones Industrial Average\" pirmdien kritās par 0,1% līdz 33 700,28 punktiem, indekss \"Standard & Poor's 500\" saruka par 0,4% līdz 3949,94 punktiem, bet indekss \" Nasdaq  Composite\" samazinājās par 1,1% līdz 11 024,51 punktam. Londonas biržas indekss FTSE 100 pirmdien kritās par 0,1% līdz 7376,85 punktiem, Frankfurtes biržas indekss DAX 30 saruka par 0,4% līdz 14 379,93 punktiem, bet Parīzes biržas indekss CAC 40 samazinājās par 0,2% līdz 6634,45 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 0,4% līdz 79,73 ASV dolāriem par barelu. \"Brent\" markas jēlnaftas cena Londonas biržā saruka par 0,2% līdz 87,45 dolāriem par barelu. Eiro  vērtība pret ASV dolāru pirmdien kritās no 1,0325 līdz 1,0245 dolāriem par eiro, britu mārciņas vērtība pret ASV dolāru saruka no 1,1890 līdz 1,1823 dolāriem par mārciņu, bet ASV dolāra vērtība pret Japānas jenu palielinājās no 140,37 līdz 142,10 jenām par dolāru. Eiro vērtība pret britu mārciņu pieauga no 86,34 līdz 86,58 pensiem par eiro.", "link": "https://www.delfi.lv/bizness/37293360/bankas_un_finanses/54964376/akciju-cenas-kritas-bazas-par-jauniem-covid-19-ierobezojumiem-kina"},
{"title": "'Nākotnes kapitāls': Portfeļa izmaiņas uz 2022. gada četrdesmit sesto nedēļu", "category": "Finanses", "body": "2021. gadā Konstantīns Kuzikovs sāka investēt 50 eiro nedēļā akciju tirgū. Mērķis ir desmit gadu laikā sasniegt kapitāla vērtību 36 000 eiro. Sākot no janvāra, arī Raivis Vilūns ir sācis investēt, bet viņš izmanto daudz ienesīgākus un riskantākus finanšu instrumentus. Kā veicas gan Konstantīna, gan Raivja portfelim, jūs varat uzzināt šajā rakstā, bet par abu investoru plāniem un stratēģijām var uzzināt raidījumā \" Nākotnes kapitāls \". \"S&P 500\" indekss atkal nokrita. Šoreiz kritums bija 12,63 punkti (-0,32%). Kā jau ieraksts, kritums tika saistīts ar ASV Federālās rezerves (FRS) lēmumiem. Ceturtdien tas vadītājs Džeimss Balards izteicās, ka FRS būs jāturpina paaugstināt bāzes procentu likmi. Viņš gan neprecizēja, cik augstu likme būtu jāpaaugstina. Taču dati, kas pavadīja viņa komentārus, liecina, ka līmenis varētu būt 5-7% robežās. Ja līdz ceturtdienai indeksi vēl turējās, tad pēc komentāriem tie atkal nokrita. Piektdien daļa no krituma tika atgūta. Mēneša griezumā Baltijas akciju vidējās cenas turpina aug. Tas visticamāk ir saistīts ar īstermiņa pozitīvo noskaņojumu ASV tirgos, taču kāpums ir lēns. Rīgas biržas indekss \"OMX Riga\" šonedēļ palielinājās par 0,07%, Viļņas indekss palielinājās par 1,11%, savukārt \"OMX Tallinn\" samazinājās par 0,26%. Kriptovalūtu pasaulē arī nekādas pozitīvas vēsmas nevalda. Šķiet, ka investori, kas pirms pāris nedēļām, cerot uz uzvaru pār inflāciju, izrādīja nelielu entuziasmu, nespēj tik pāri \"FTX\" sabrukumam. Plašāk par to var lasīt \"Delfi Bizness\" -  Kriptokaraļa brūkošais uzņēmums FTX iedzen kārtējo naglu uzticībā nozarei . Kopīga situācija ar Kuzikova akcijām ir šāda: Nedēļas laikā 9 no 17 akcijām parādīja vērtības pieaugumu. Šoreiz starp rekordistiem ir “Wallmart Inc” (WMT) ar +0,45% un “VISA” (V) ar +0,19%. Vislielāko vērtības kritumu parādīja L&G Battery Value (BATT) ar -0,17% un “Mosaic Co” (MOS) ar -0,35%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Lai sasniegtu 20% ETF īpatsvaru savā portfeli, es investēju \"L&G BATTERY VALUE-CHAIN\". Diemžēl vēl ir jāpagaida laiks, kamēr mans pieprasījums realizēsies, bet es turpinu sekot stratēģijai - līdzvērtīgi investēt visos segmentos. Es skatos nevis, cik izauga vai nokrita konkrēts segments, bet vai manas investīcijas tajā sakrīt ar pārējiem segmentiem. Nākamas investīcijas ies enerģētikā un konkrēti \"NextEra Energy\". Tas gan sabalansēs šo segmentu salīdzinājumā ar pārējiem, gan arī izlīdzinās investīcijas \"NextEra Energy\" un \"Shell\". “Turpinu izskatīt savas iespējas un paralēli papildināt tieši Baltijas portfeļa daļu,” saka Vilūns.", "link": "https://www.delfi.lv/bizness/37293360/bankas_un_finanses/54959072/nakotnes-kapitals-portfela-izmainas-uz-2022-gada-cetrdesmit-sesto-nedelu"},
{"title": "OECD Latvijai šogad prognozē otru straujāko ekonomikas izaugsmi starp Baltijas valstīm", "category": "Finanses", "body": "Ekonomiskās sadarbības un attīstības organizācija ( OECD ) otrdien publiskotajā ziņojumā Latvijas ekonomikai šogad prognozē otru straujāko izaugsmi Baltijas valstīs. OECD prognozē, ka Latvijas iekšzemes kopprodukts (IKP) šogad pieaugs par 2,3%. Savukārt nākamgad Latvijas ekonomikai lēsta 0,2% lejupslīde, bet 2024. gadā prognozēta 2,3% izaugsme. Jūnijā OECD prognozēja, ka Latvijas IKP šogad un nākamgad palielināsies attiecīgi par 3,5% un 1,6%. Latvijā saskaņotais patēriņa cenu indekss, kā prognozē OECD, šogad pieaugs par 17%, nākamgad palielināsies par 10,7%, bet 2024.gadā – par 5%. Savukārt bezdarba līmenis Latvijā, pēc OECD aplēsēm, šogad un nākamajos divos gados veidos attiecīgi 6,7%, 7% un 6,8%. OECD norāda, ka Latviju negatīvi ietekmē Krievijas Ukrainā sāktais karš, kā arī ļoti augstā inflācija, kas ierobežo iedzīvotāju patēriņa izdevumus. Uzņēmumu investīciju izaugsme turpinās palēnināties, ņemot vērā augsto neskaidrību un finanšu apstākļu pasliktināšanos, bet augstās enerģijas cenas un zemāks ārējais pieprasījums negatīvi ietekmēs rūpniecisko ražošanu. Lietuvai OECD šogad prognozē Baltijas valstīs straujāko ekonomikas izaugsmi 2,5% apmērā, bet nākamgad un 2024.gadā tiek gaidīta attiecīgi 1,6% un 2% augšupeja. Šogad Lietuvā tiek lēsts patēriņa cenu kāpums 18,8% apmērā, nākamgad tiek prognozēts 11,9% pieaugums, bet 2024.gadā patēriņa cenas kāpums tiek lēsts 4% apmērā. Savukārt bezdarbs Lietuvā, pēc OECD aplēsēm, šogad veidos 5,8%, bet nākamgad un 2024.gadā tas būs attiecīgi 6,5% un 6,7% līmenī. Igaunijai OECD šogad prognozē IKP kāpumu par 0,8%, nākamgad Igaunijas ekonomikā prognozēts pieaugums par 0,5%, bet 2024.gadā – par 3,2%. Patēriņa cenu kāpumu organizācija šogad Igaunijā prognozē 20,2% apmērā, bet nākamgad un 2024.gadā attiecīgi 10,8% un 2,8% apmērā. Prognozēs teikts, ka bezdarba līmenis Igaunijā šogad un nākamajos divos gados būs attiecīgi 5%, 5,3% un 6%. OECD prognozē, ka pasaules ekonomikas izaugsme šogad palēnināsies līdz 3,1% un nākamgad līdz 2,2%, salīdzinot ar 5,9% pērn. Taču 2024.gadā pasaules ekonomikā gaidāma izaugsmes paātrināšanās līdz 2,7%, lēš OECD. Organizācija norāda, ka Ukrainas kara dēļ būtiski pieaugušas cenas, jo sevišķi enerģijai, tādējādi radot papildu slogu uz inflāciju laikā, kad dzīves dārdzība pasaulē jau tā strauji palielinājās. Eirozonas ekonomikā kopumā OECD šogad sagaida IKP kāpumu par 3,3%, nākamgad - par 0,5%, bet 2024.gadā – par 1,4%. Eiropas lielākajā ekonomikā Vācijā tiek gaidīta ekonomikas izaugsme 1,8% šogad, 0,3% lejupslīde nākamgad un 1,5% augšupeja pēc diviem gadiem. Savukārt ASV OECD sagaida IKP pieaugumu attiecīgi 1,8%, 0,5% un 1% apmērā.", "link": "https://www.delfi.lv/bizness/37293360/bankas_un_finanses/54966224/oecd-latvijai-sogad-prognoze-otru-straujako-ekonomikas-izaugsmi-starp-baltijas-valstim"},
{"title": "Latvijā pārtrauks Ukrainas grivnu maiņu pret eiro pēc Ukrainas Nacionālās bankas noteiktā kursa", "category": "Finanses", "body": "Ņemot vērā  Ukrainas  Nacionālās bankas priekšlikumu, pēc 2022. gada 9. decembra Latvijā tiks pārtraukta Ukrainas grivnu (UAH) maiņa pret eiro (EUR) pēc oficiālā, Ukrainas Nacionālās bankas noteiktā kursa, informē  Latvijas Banka . UAH apmaiņa pret EUR un citām vietējām valūtām jau pārtraukta vai drīzumā tiks pārtraukta arī citās Eiropas valstīs, kuras iesaistījās šajā iniciatīvā, palīdzot Ukrainas bēgļiem. Kā paskaidro Ukrainas Nacionālā banka, šāds lēmums pieņemts, ņemot vērā, ka samazinājies pieprasījums pēc UAH maiņas – daļa bēgļu to jau paveikusi, bet daļa atgriezusies mājās Ukrainā. Arī pēc 9. decembra tiks turpināta UAH maiņa pret EUR tajos Latvijas valūtas maiņas uzņēmumos, kuri to dara brīvprātīgi un pēc tirgus kursa. UAH maiņa pret EUR pēc Ukrainas Nacionālās bankas noteiktā kursa Latvijā tika sākta 2022. gada septembra sākumā. Pēdējā UAH maiņas pret EUR diena ir 9. decembris, un to var paveikt AS \" Industra Bank \" un AS \"Rietumu banka\" filiālēs Rīgā un četrās Latvijas pilsētās. Maiņas darījumiem netiek piemērota komisijas maksa. Maiņas procesam noteikti šādi principi: maiņa tiek veikta tikai 100, 200, 500 un 1000 grivnu nominālvērtības banknotēm; stipri bojātas banknotes netiek mainītas; maksimālā summa, kuru var apmainīt viens Ukrainas bēglis, ir 10 000 grivnu; maiņas darījumus var veikt visi Ukrainas bēgļi, kuri reģistrēti Latvijā; UAH un EUR maiņas kursu nosaka Ukrainas Nacionālā banka (kurss tiek pārskatīts reizi nedēļā un publicēts Latvijas Bankas tīmekļvietnē bank.lv). Visas AS \"Industra Bank\" un AS \"Rietumu banka\" apmainītās grivnas tiek tālāk pārdotas Latvijas Bankai, kas tās Ukrainas Nacionālajā bankā apmainīs pret eiro. Šajās operācijās tiek izmantots Ukrainas Nacionālās bankas noteiktais fiksētais maiņas kurss, tādējādi neviena no iesaistītajām pusēm negūst peļņu no šīm operācijām.", "link": "https://www.delfi.lv/bizness/37293360/bankas_un_finanses/54960756/latvija-partrauks-ukrainas-grivnu-mainu-pret-eiro-pec-ukrainas-nacionalas-bankas-noteikta-kursa"},
{"title": "'Šiaulių bankas' un 'Invalda INVL' apvieno privātpersonu pakalpojumu biznesus", "category": "Finanses", "body": "Lielākā lietuviešu kapitāla banka \"Šiaulių bankas\" un  Baltijas  valstu investīciju pārvaldības un dzīvības apdrošināšanas grupa \"Invalda INVL\" apvieno privātpersonu pakalpojumu biznesus un gatavojas veidot finanšu tirgus dalībnieku, kas palielinātu konkurenci Baltijas valstu tirgū, \"Delfi Bizness\" informēja uzņēmumu pārstāvji. \"Šiaulių bankas\" un \"Invalda INVL\" līgumu par privātpersonu pakalpojumu biznesu apvienošanu parakstījuši 22. novembrī. Pēc darījuma īstenošanas \"Šiaulių bankas\" grupa bez jau sniedzamajiem finanšu pakalpojumiem pārvaldīs arī otrā un trešā līmeņa pensiju fondu un investīciju fondus Lietuvā, paplašinās dzīvības apdrošināšanas pakalpojumu biznesu Baltijas valstīs. Plānots, ka dzīvības apdrošināšanas biznesu Lietuvā, Latvijā un Igaunijā pārņems bankas meitassabiedrība \"SB draudimas\", kas strādā 22 gadus un pārvalda šo biznesu Lietuvā. Latvijas pensiju plānu līdzekļu pārvaldīšanas sabiedrība IPAS \"INVL Asset Management\" un AS \"INVL atklātais pensiju fonds\", kura administrē 3. līmeņa pensiju plānus arī turpmāk piederēs \"Invalda INVL\" grupai. Šo sabiedrību klientiem līgumu nosacījumi nemainīsies. \"Šiaulių bankas\" administrācijas vadītājs Vītauts Siņus uzsver, ka \"Šiaulių bankas\" grupa Lietuvā jau ieņem spēcīgas pozīcijas finansēšanas tirgū. \"Cenšoties kļūt par līderiem, stiprinām pozīcijas arī privātpersonu pakalpojumu biznesā. Apvienojuši \"Šiaulių bankas\" un INVL komandu, kurai jau ir pieredze un zināšanas par privātpersonu finanšu vajadzībām, iesoļosim citā, jaunas paaudzes finansēšanas pakalpojumu sniedzēja attīstības posmā, kas piedāvā vēl plašākus pakalpojumus no viena pakalpojumu sniedzēja, elastīgumu, pielāgojoties katra klienta vajadzībām, un esot tāds finanšu partneris, kas piedāvā unikālus risinājumus. Nešaubāmies, ka divu spēcīgu  Lietuvas  biznesu pieredzes sinerģija kļūs par stimulu tirgus konkurencei un radīs lielāku ekonomisko vērtību Baltijas valstīm,\" uzsver Siņus. \"Šiaulių bankas\", kas šogad atzīmē 30 gadu jubileju, ir viena no Lietuvā visilgāk strādājošajām finanšu institūcijām. Bankas akcijas iekļautas \"Nasdaq\" Baltijas biržas Oficiālajā sarakstā. Kopš 2020. gada \"Šiaulių bankas\" darbību tieši regulē Eiropas Centrālā banka, tāpēc uzraudzībai tiek piemēroti tie paši principi un noteikumi, kādi tiek piemēroti lielākajām eiro zonas bankām. \"Invalda INVL\" prezidents Darius Šulnis skaidro, ka kopējais apvienotās komandas mērķis – panākt, lai bankas pakalpojumi klientiem būtu vislabākā izvēle. \"Savukārt darbiniekiem būs vairāk pašrealizācijas un pilnveidošanās iespēju. Aktīvi augošai bankai, kas attīsta pakalpojumu portfeli, saglabā augstu ienesīgumu un rūpējas par savu akciju vērtību, ir jākļūst vēl pievilcīgākai institucionālajiem un privātajiem investoriem,\" saka Šulnis. Viņš pauž, ka darījums dod ieguvumu arī \"Invalda INVL\" akcionāriem gan gaidāma straujāka \"Šiaulių bankas\" akciju paketes vērtības pieauguma dēļ, gan darījuma laikā atklājušās ieguldījumu pārvaldes privātpersonu pakalpojumu biznesa patiesās vērtības dēļ. \"Ievērojot starptautisko grāmatvedības standartu prasības, viss galvenais INVL investīciju pārvaldes bizness tiek uzskaitīts, izmantojot pašu kapitāla metodi, un tas neatklāj biznesa patieso vērtību, kura ir ievērojami lielāka,\" saka Šulnis. Apvienotais privātpersonu pakalpojumu bizness veido 237,5 tūkst. INVL grupas privātpersonu pakalpojumu klientu un 1,04 miljardi eiro līdzekļu pārvaldīšanā (pēc 2022. gada 30. septembra datiem). Grupas Latvijā pārvaldītie dzīvības apdrošināšanas pakalpojumu klientu līdzekļi šā gada septembra beigās bija 22,8 milj. eiro. \"Šiaulių bankas\" un \"Invalda INVL\" privātpersonu pakalpojumu biznesu apvienošanas darījumu plānots pabeigt 2023. gada beigās. Darījums tiks pabeigts, kad tam piekritīs \"Invalda INVL\" un \"Šiaulių bankas\" akcionāru ārkārtas sapulces, un tiks saņemtas visas nepieciešamās uzraudzības institūciju atļaujas. Darījuma laikā \"Šiaulių bankas\" finanšu padomnieks bija \"Talisman\", neatkarīgu \"Invalda INVL\" privātpersonu pakalpojumu biznesa novērtējumu veica starptautiskā profesionālo pakalpojumu sabiedrība \"Ernst & Young Baltic\". \"Šiaulių bankas\" juridiskajos jautājumos konsultēja advokātu profesionālā apvienība \"Walless\", bet \"Invalda INVL\" – advokātu birojs \"Sorainen\". Darījuma vērtība sasniedz 40,2 miljonus eiro. Saskaņā ar vienošanos pēc darījuma īstenošanas \"Invalda INVL\" piederēs 9,39% \"Šiaulių bankas\" akciju. Darījuma pabeigšanai \"Šiaulių bankas\" emitētu jaunu mērķa akciju emisiju, kuru, maksājot 0,645 eiro par akciju (par 5% vairāk nekā bankas akcija maksāja 22. novembrī \"Nasdaq Vilnius\" biržā), izpirktu \"Invalda INVL\" grupa. Pabeidzot šo un citus paziņotos akciju iegādes darījums, \"Invalda INVL\" palielinātu \"Šaulių bankas\" akciju daļu līdz aptuveni 20%. Pēc šī darījuma \"Invalda INVL\" grupa Latvijā arī turpmāk aktīvi darbosies privātā kapitāla un alternatīvu investīciju pārvaldības nozarēs, sniegs \"Family Office\" pakalpojumus un pārvaldīs otrā un trešā līmeņa pensiju plānus Latvijā.", "link": "https://www.delfi.lv/bizness/37293360/bankas_un_finanses/54968126/siauliu-bankas-un-invalda-invl-apvieno-privatpersonu-pakalpojumu-biznesus"},
{"title": "Patēriņa kredītiem jauni rekordi, atsevišķi aizdevēji meklē vājās vietas", "category": "Finanses", "body": "Gada pirmajā pusē palielinājies nebanku sektorā izsniegto patēriņa aizdevumu apjoms – noslēgts teju pusmiljons jaunu darījumu, un prognozējams, ka gada nogalē gan dažādu ikdienas izmaksu pieauguma dēļ, gan svētku tuvošanās rezultātā aizņemšanās temps palielināsies vēl straujāk.  Šobrīd parādās arī piedāvājumi, kuros aizdevēji cenšas pievilināt klientus ar piedāvājumiem aizņemties komunālo pakalpojumu maksājumu un energoresursu izmaksu pieauguma segšanai, un šādi piedāvājumi jau pievērsuši Patērētāju tiesību aizsardzības centra (PTAC) uzmanību.", "link": "https://www.delfi.lv/bizness/37293360/bankas_un_finanses/54968338/paterina-kreditiem-jauni-rekordi-atseviski-aizdeveji-mekle-vajas-vietas"},
{"title": "Nākamgad Euribor likmju kāpums varētu apstāties, prognozē 'SEB banka'", "category": "Finanses", "body": "Tuvākā gada laikā Euribor likmes nesamazināsies, bet to kāpums nākamgad varētu apstāties, trešdien jaunākā \"Nordic Outlook\" ekonomikas apskata prezentācijā sacīja \" SEB  bankas\" \"Private Banking\" investīciju stratēģis Ingus Grasis. Viņš prognozēja, ka nākamgad Euribor likmes, visticamāk, saglabāsies stabilas 2-3% robežās. Vienlaikus Grasis uzsvēra, ka nav pamata gaidīt Euribor likmju samazināšanos līdz 0%. Visticamāk, likmes ilgstoši saglabāsies esošajā līmenī, tomēr, rēķinoties ar inflācijas riska faktoru, potenciālajiem kredītņēmējiem būtu jāpavērtē spējas veikt kredīta maksājumus arī pie 5-6% Euribor likmēm. Grasis stāstīja, ka šogad inflācija būtiski ietekmējusi vērtspapīru tirgu, tostarp visvairāk ietekmēts obligāciju tirgus. Viņš minēja, ka 2022.gads ir vēsturiski sliktākais ieguldījumiem parāda vērtspapīros - ja obligācijas periodiski cieta 4-5% zaudējumus ar ātru atgūšanos, tad šogad piedzīvota lejupslīde par 20%. Patlaban eiro parāda obligācijās ieguldījušo investoru zaudējumi ir ap 15%. Tomēr Grasis sacīja, ka patlaban ienesīguma likmes kāpušas no iepriekšējiem tuvu 0% līdz aptuveni 4-5%, tāpēc obligāciju tirgus ir kļuvis interesants investoriem, kuri plāno drošo obligāciju iegādi. Savukārt akciju tirgus šogad noturējies labi, un, neskatoties uz inflāciju, energokrīzi, karu Ukrainā, Covid-19 krīzi Ķīnā, akciju vidējie zaudējumi gadā ir ap 8%, sacīja Grasis. Viņš skaidroja, ka viens no šāda noturīguma iemesliem ir tas, ka pasaules uzņēmumi turpina pelnīt un ar lielām problēmām nesaskaras. Grasis atzina, ka nākamo 12 mēnešu laikā akciju tirgus turpinās būs svārstīgs.", "link": "https://www.delfi.lv/bizness/37293360/bankas_un_finanses/54969630/nakamgad-euribor-likmju-kapums-varetu-apstaties-prognoze-seb-banka"},
{"title": "Investore no bērna kājas: žurnālistes Elīnas Kolātes atklājums un investīciju lēmumi", "category": "Finanses", "body": "Baltijas akciju tirgū ir lieliski ieguldīt, jo to var darīt arī tad, ja brīvie līdzekļi ir vien dažu eiro apmērā, stāsta raidījuma \"Nākotnes kapitāls\" viešņa žurnāliste Elīna Kolāte. Viņa ir akcionāre jau no bērna kājas un turpina šo tradīciju, veidojot finanšu portfeli arī savam dēlam. Elīna Kolāte stāsta, ka apmēram pirms septiņiem gadiem, baiļu par vecumdienām mudināta, sāka domāt par investīcijām. Tolaik arī iepazinusies ar tagadējo vīru, kurš bija aizgājis no darba bankā, bet \"banka nebija aizgājusi no viņa galvas\", un viņš esot daudz runājis par investīcijām. Elīnu ieinteresējuši dažādi akciju fondi, bet bijis grūti saņemties, jo visu laiku tika gaidīts, kad būs \"brīvie līdzekļi\". Taču tad nejauši uzzinājusi, ka 90. gados mamma par sertifikātiem iegādājusies \"Latvijas Balzama\" akcijas gan Elīnai, gan viņas māsai un brālim. \"Viņa nekad nebija to pieminējusi,\" stāsta Elīna par atklājumu, ka ir investore jau no desmit gadu vecuma. Tas kalpojis kā pamudinājums – nauda uzreiz ielikta fondos. Viņasprāt, iemācīties investēt un domāt par finanšu pasauli var, tikai tajā piedaloties, pat niecīgas investīcijas palīdz saprast, kā sistēma darbojas.  Viņa sākumā izmantojusi \"Revolut\" pakalpojumu, bet vēlāk pārgājusi uz vietējo banku.", "link": "https://www.delfi.lv/bizness/37293360/bankas_un_finanses/54962166/investore-no-berna-kajas-zurnalistes-elinas-kolates-atklajums-un-investiciju-lemumi"},
{"title": "Kopējie nodokļu parādi Latvijā novembra sākumā sarukuši līdz 1,077 miljardiem eiro", "category": "Finanses", "body": "Latvijā šogad novembra sākumā kopējie nodokļu parādi, ieskaitot aktuālos, apturētos parādus un atmaksas termiņa pagarinājumus, bija 1,077 miljardu eiro apmērā, kas ir par 0,8% mazāk nekā mēnesi iepriekš, bet par 3,1% vairāk nekā gada sākumā, liecina Valsts ieņēmumu dienesta ( VID ) dati. Tostarp parādi valsts pamatbudžetam 2022.gada novembra sākumā bija 562,145 miljonu eiro apmērā, kas ir kritums par 0,8% salīdzinājumā ar oktobra sākumu, parādi pašvaldību budžetiem veidoja 305,214 miljonus eiro, kas arī ir par 1,6% mazāk nekā mēnesi iepriekš, bet sociālās apdrošināšanas iemaksu parādi bija 209,559 miljonu eiro apmērā, kas ir par 0,3% vairāk. Aktuālie parādi, kuriem tiek aprēķināta nokavējuma nauda, 2022.gada 1.novembrī veidoja 57,2% no kopējās parādu summas jeb 615,689 miljonus eiro. Tāpat VID dati liecina, ka par nepiedzenamiem šogad 1.novembrī bija atzīti parādi 2,154 miljonu eiro apmērā   šie parādi izveidojušies likvidējamiem uzņēmumiem līdz likvidācijas procedūras pabeigšanai. Savukārt atbilstoši normatīviem par piedzenamiem šogad novembra sākumā bija atzīti parādi 613,536 miljonu eiro apmērā, tostarp par reāli piedzenamiem atzīti parādi 265,481 miljona eiro apmērā, bet par reāli nepiedzenamiem   348,055 miljonu eiro apmērā. No parādiem, kas atzīti par reāli nepiedzenamiem, par 347,981 miljonu eiro parādniekiem nav naudas līdzekļu un mantas, uz ko vērst piedziņu, savukārt piedziņas noilgums iestājies parādiem 73 700 eiro apmērā. Atmaksas termiņa pagarinājumi šogad 1. novembrī bija piešķirti parādiem kopumā 150,298 miljonu eiro apmērā, kas ir par 5,2% mazāk nekā mēnesi iepriekš. Savukārt apturēto parādu summa, kam pārtraukta nokavējuma naudas aprēķināšana, novembra sākumā bija 310,931 miljons eiro   šo summu veidoja par maksātnespējīgiem atzītu uzņēmumu parādi. Mēnesi iepriekš - 2022. gada oktobra sākumā   Latvijā kopējie nodokļu parādi bija 1,086 miljardu eiro apmērā, bet 2022. gada 1. janvārī   1,044 miljardu eiro apmērā.", "link": "https://www.delfi.lv/bizness/37293360/bankas_un_finanses/54971470/kopejie-nodoklu-paradi-latvija-novembra-sakuma-sarukusi-lidz-1-077-miljardiem-eiro"},
{"title": "Akciju cenas kāpj, naftas cenas samazinās", "category": "Finanses", "body": "Akciju cenas pasaules biržās trešdien pieauga, bet ASV dolāra vērtība kritās pēc ASV Federālās rezervju sistēmas (FRS) sēdes protokola publicēšanas, kas liecina par mērenāku pieeju cīņā pret inflāciju.  Naftas cenas  samazinājās bažās par jēlnaftas pieprasījumu. Akciju cenas Volstrītā turpināja pieaugt pēc FRS politikas noteicēju vairākuma viedokļa, ka procentlikmju lēnāka celšana \"drīzumā būtu piemērota\", par ko liecina FRS šī mēneša sēdes protokols. ASV finanšu tirgi ceturtdien būs slēgti, jo valstī būs brīvdiena - Pateicības diena. Eiropas biržu indeksi palielinājās pēc eirozonas privātā sektora aktivitātes negaidīta kāpuma novembrī. Privātā sektora ražošanas un pakalpojumu aktivitāti raksturojošais indekss \"Purchasing Managers' Index\" (PMI) eirozonā novembrī negaidīti palielinājies līdz 47,8 punktiem, salīdzinot ar 47,3 punktiem oktobrī. Taču, neskatoties uz šo kāpumu, indekss piekto mēnesi pēc kārtas atrodas zem 50 punktu atzīmes, kas liecina par aktivitātes lejupslīdi. Naftas cenas kritās par vairāk nekā 3% bažās par stingrākiem Covid-19 ierobežojumiem Ķīnā, kas var samazināt energoresursu pieprasījumu šajā valstī. Analītiķi atzina, ka  G7  valstu centieni noteikt cenas griestus Krievijas naftai nav ievērojami ietekmējuši naftas cenas. ASV biržu indekss \"Dow Jones Industrial Average\" trešdien pieauga par 0,3% līdz 34 194,06 punktiem, indekss \"Standard & Poor's 500\" kāpa par 0,6% līdz 4027,26 punktiem, bet indekss \" Nasdaq  Composite\" palielinājās par 1,0% līdz 11 285,32 punktiem. Londonas biržas indekss FTSE 100 trešdien pieauga par 0,2% līdz 7465,24 punktiem, Frankfurtes biržas indekss  DAX  30 kāpa par mazāk nekā 0,1% līdz 14 427,59 punktiem, bet Parīzes biržas indekss CAC 40 palielinājās par 0,3% līdz 6679,09 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 3,6% līdz 77,94 ASV dolāriem par barelu. \"Brent\" markas jēlnaftas cena Londonas biržā saruka par 3,3% līdz 85,41 dolāram par barelu. Eiro vērtība pret ASV dolāru trešdien pieauga no 1,0304 līdz 1,0401 dolāram par eiro, britu mārciņas vērtība pret ASV dolāru kāpa no 1,1886 līdz 1,2064 dolāriem par mārciņu, bet ASV dolāra vērtība pret Japānas jenu samazinājās no 141,23 līdz 139,52 jenām par dolāru. Eiro vērtība pret britu mārciņu kritās no 86,69 līdz 86,18 pensiem par eiro.", "link": "https://www.delfi.lv/bizness/37293360/bankas_un_finanses/54971506/akciju-cenas-kapj-naftas-cenas-samazinas"},
{"title": "Finanšu treneris: Kā strādāt attālināti no Taizemes džungļiem?", "category": "Finanses", "body": "\"Mēs ar sievu nolēmām pārziemot Taizemē ,\" saka personīgo finanšu treneris Valters Vestmanis, piedāvājot ieskatu tajā, kā ir strādāt no tropiem un cik izmaksā dzīvot ārpus Latvijas. Ņemot vērā straujo inflāciju un izmaksu nastu, Latvijā aizvien biežāk izskan minējumi, ka lētāk un ērtāk būtu uz ziemas periodu, kad, kā liecina prognozes, komunālo maksājumu cenas būs ārkārtīgi augstas, doties uz kādu no siltajām zemām un strādāt attālināti, ja darbs un dzīve atļauj. Tas ir arī viens no iemesliem, kāpēc ir vērts domāt par savu finanšu neatkarību - iespēja izvēlēties savu darba ritmu un vidi. Par to kā uz to tiekties, var skatīties sadaļā \" Neatkarīgais investors \". \"Mēs ar sievu esam pārvākušies uz Puketu, kas ir pussala Taizemē. Mēs šeit pavadīsim sešas nedēļas. Un tas ir nevis atpūtas brauciens, bet tā saucamais \"workation\" – centīsimies pārnest savu ikdienu Latvijā, dzīvojot šeit, Taizemē,\" saka finanšu treneris Vestmanis. Par izdevumiem ēdot, viņš stāsta, ka kopumā ēst vietējo kafejnīcās un restorānos ir lētāk nekā gatavot mājās. Vienlaikus gan jāuzmanās no tūristiem paredzētajām vietām, kur cenas ir paredzētas Rietumniekiem. \"Pirmā lieta, ko es gribēju maksimāli ātri nokārtot, bija atrast sev darba stūrīti,\" viņš saka, ka rutīna palīdz strādāt produktīvāk. Tāpēc ir nolēmis strādāt no dzīvokļa. Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko \"YouTube\" kanālam  \"Finansiālā neatkarība\" , kurā pieejama noderīga informācija par dažādiem finanšu, pensiju, biznesa un pašizaugsmes jautājumiem. Ja tevi interesē attīstīt ieguldīšanas prasmes, dodies  šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/54971948/finansu-treneris-ka-stradat-attalinati-no-taizemes-dzungliem"},
{"title": "FM uzdevusi 'Augstsprieguma tīklam' sagatavot un iesniegt EM tarifu projekta pamatojumu", "category": "Finanses", "body": "Finanšu ministrija  (FM), kā valsts kapitāldaļu turētāja, uzdevusi elektroenerģijas pārvades operatoram AS \" Augstsprieguma tīkls \" sagatavot un iesniegt Ekonomikas ministrijā (EM) plānotā tarifu projekta pamatojumu, pavēstīja FM pārstāvji. Savukārt EM, kā par enerģētikas nozari atbildīgā ministrija, sagatavos un līdz 20.decembrim iesniegs izskatīšanai valdībā informatīvo ziņojumu par plānotajiem \"Augstsprieguma tīkla\" un sadales sistēmas operatora AS \" Sadales tīkls \" tarifu projektiem. Ekonomikas ministre  Ilze Indriksone  (NA) trešdien, 23.novembrī, žurnālistiem paziņoja, ka energopārvades uzņēmumiem \"Augstsprieguma tīkls\" un \"Sadales tīkls\" būs jāpārskata iesniegtie tarifu projekti. Ministre uzsvēra, ka tarifu projekti ir balstīti \"miera laiku\" metodikā, tāpēc tie jāpārstrādā pēc citiem principiem. Indriksone sacīja, ka jebkura tarifa virsmērķis ir palielināt elektroenerģijas ražošanas jaudas, lai nākotnē varētu nodrošināt pietiekamu atjaunojamo energoresursu izmantošanu, kas aizstātu fosilos energoresursus. Trešdien, 23.novembrī, Indriksonei tiekoties ar \"Sadales tīkla\" valdes priekšsēdētāju Sandi Jansonu, panākta vienošanās, ka uzņēmuma tarifu projekts tiks sagatavots no jauna. Indriksone skaidroja, ka zemāku tarifu varēs panākt, gan pagarinot tarifa periodu, gan savādāk vērtējot elektroenerģijas cenu, neņemot par pamatu biržas cenu tarifu iesniegšanas brīdī. Indriksones ieskatā, cenu varētu fiksēt, piemēram, noslēdzot ilgtermiņa piegādes līgumus. Tāpat būtu iespējams ieviest fiksēto sadales maksājumu. Vienlaikus Indriksone uzsvēra, ka \"Sadales tīklam\" jāpārvērtē arī atalgojuma politika uzņēmumā. Tāpat Indriksone rosinās Ministru kabinetam atteikties no valsts kapitālsabiedrību negūto ieņēmumu atgūšanas, ņemot vērā, ka šo kapitālsabiedrību primārais mērķis ir stratēģiski svarīgu pakalpojumu sniegšana, nevis tikai peļņas gūšana. Jautājumu par \"Sadales tīkla\" un \"Augstsprieguma tīkla\" tarifiem plānots izskatīt arī Saeimas Tautsaimniecības, agrārās, vides un reģionālās politikas komisijas sēdē otrdien, 29.novembrī, ceturtdien pavēstīja komisijas jaunievēlētā priekšsēdētāja Linda Matisone (AS). Arī  Ministru prezidents   Krišjānis Kariņš  (JV) ar rezolūciju uzdevis EM sadarbībā ar FM kā kapitāldaļu turētājām vērtēt iespējas koriģēt \"Augstsprieguma tīkla\" un \"Sadales tīkla\" sagatavotos pakalpojumu tarifu projektus. Kariņš uzsver, ka elektroenerģijas izmaksām ir būtiska ietekme uz tautsaimniecības izaugsmi, tādēļ viņš uzdevis EM sadarbībā ar FM sagatavot un iesniegt izskatīšanai valdībā ziņojumu par iespējām koriģēt sagatavotos pakalpojumu tarifu pieauguma projektus. Rezolūcijā teikts, ka informatīvais ziņojums ministrijām jāiesniedz izskatīšanai 20.decembra valdības sēdē. Ministru prezidents rezolūcijā EM un FM uzdod izvērtēt uzņēmumu sagatavotos pakalpojumu tarifu pieauguma projektus, izskatot iespēju ar akcionāra lēmumu atteikties no negūto ieņēmumu atgūšanas par laika periodu no 2020. līdz 2022.gadam, kā arī iespējas fiksēt elektroenerģijas cenu, kura ir daļa no uzņēmumu darbības izmaksām, noteiktā līmenī. Jau ziņots, ka elektroenerģijas sadales sistēmas operators \"Sadales tīkls\" plāno palielināt elektroenerģijas sadales tarifu par vidēji 75%. Konkrētas tarifa izmaiņas būs atkarīgas no pieslēguma veida un patēriņa apmēra. Tostarp mājsaimniecībām ar apmēram 100 kilovatstundu patēriņu mēnesī tarifa pieaugums, ieskaitot sadales tarifā iekļauto pārvades tarifa maksu, pēc kompānijā vēstītā, būs 6-8 eiro apmērā. Būtiski lielāks tarifa pieaugums plānots, piemēram, pieslēgumiem ar trim fāzēm. Jansons iepriekš skaidroja, ka \"Sadales tīkla\" izmaksas pieaugušas par 183 miljoniem eiro - primāri pārvades tarifa un elektroenerģijas cenas pieauguma dēļ. Uzņēmums vairs nespējot izmaksu pieaugumu akumulēt un pirmo pusgadu ir noslēdzis ar zaudējumiem. Savukārt \"Augstsprieguma tīkla\" elektroenerģijas pārvades tarifi varētu pieaugt 4,3 līdz 4,9 reizes. Projekts paredz, ka lietotājiem, kuru elektroietaišu piederības robeža ir 110 kilovoltu (kV), līnijas elektroenerģijas pārvades tarifs būs 0,00741 eiro par kilovatstundu (kWh), kas ir 4,3 reizes vairāk nekā šobrīd. Savukārt maksa par pārvades jaudas uzturēšanu šiem lietotājiem būs 13,288 eiro par kilovatu (kW) gadā, kas ir par 47% vairāk nekā šobrīd. Lietotājiem, kuru elektroietaišu piederības robeža ir 110 kV kopnes, elektroenerģijas pārvades tarifs plānots 0,00891 eiro par kWh, kas ir pieaugums gandrīz 4,5 reizes, bet maksa par pārvades jaudas uzturēšanu šiem lietotājiem būs 15,115 eiro par kW gadā, kas ir pieaugums par 50%. Savukārt lietotājiem, kuru elektroietaišu piederības robeža ir 110/6-20 kV transformatora 06-20 kV pusē, elektroenerģijas pārvades tarifs būs 0,01119 eiro par kWh, kas ir par 387% vairāk nekā šobrīd. Maksu par pārvades jaudas uzturēšanu šiem lietotājiem plānots palielināt par 51% - līdz 16,608 eiro par kW gadā. Projekts arī paredz, ka jaudas maksa pārvades sistēmai pieslēgtajiem elektroenerģijas ražotājiem samazināsies par 11% - līdz 0,81302 eiro par kW gadā. Vienlaikus SRPK norādīja, ka regulators \"Augstsprieguma tīkla\" tarifu projektā saredz pozīcijas, kurās iespējams samazinājums, kas varētu novest pie mazāka kopējā tarifa pieauguma. SPRK  skaidroja, ka šobrīd \"Augstsprieguma tīkla\" iesniegtā tarifa projekta izvērtēšana ir sākumposmā. Vērtēšanas process ietver vairākus posmus - ieinteresēto pušu uzklausīšanu un iesniegto priekšlikumu izvērtēšanu, papildu informācijas, precizējumu un pamatojumu iesniegšanu/izvērtēšanu -, tostarp tiks apzinātas arī sistēmas pakalpojumu izmaksas kaimiņvalstīs. \"Jau tagad redzam, ka \"Augstsprieguma tīkla\" iesniegtajā tarifa projektā varētu būt pozīcijas, kurās iespējams samazinājums, kas attiecīgi varētu novest pie mazāka kopējā tarifa pieauguma. Šobrīd komersantam ir pieprasīta papildu informācija, kā rezultātā tarifa izskatīšanas laiks atsāksies, kad komersants būs to sniedzis SPRK,\" norādīja SPRK pārstāvji. \"Augstsprieguma tīkls\" ir neatkarīgs Latvijas elektroenerģijas pārvades sistēmas operators, kas nodrošina elektroenerģijas pārvades tīkla darbības un Latvijas elektroenerģijas sistēmas elektroapgādes drošumu, sniedz pārvades sistēmas pakalpojumus, balstoties uz publicētiem pārvades pakalpojuma tarifiem, veic pārvades sistēmas operatīvo vadību un nodrošina drošu, stabilu, elektroenerģijas pārvadi pārvades sistēmā. \"Augstsprieguma tīkls\" pieder valstij. \"Augstsprieguma tīkla\" obligācijas kotē \"Nasdaq Riga\" parāda vērtspapīru sarakstā. \"Augstsprieguma tīkls\" ir vienotā dabasgāzes pārvades un uzglabāšanas sistēmas operatora AS \" Conexus Baltic Grid \" (\"Conexus\") lielākais akcionārs - kompānijai pieder 68,46% \"Conexus\" akciju. Savukārt \"Sadales tīkls\" ir valstij piederošajā \" Latvenergo \" koncernā ietilpstošs elektrotīkla uzturētājs un attīstītājs Latvijā. Kompānija nodrošina sadales elektrotīklu ekspluatāciju, atjaunošanu un plānveida attīstību, elektroenerģijas izlietošanas uzraudzību, zudumu samazināšanas pasākumus un elektroenerģijas uzskaiti, kā arī veic jaunu pieslēgumu izveidi.", "link": "https://www.delfi.lv/bizness/37293360/bankas_un_finanses/54973638/fm-uzdevusi-augstsprieguma-tiklam-sagatavot-un-iesniegt-em-tarifu-projekta-pamatojumu"},
{"title": "Teju puse iedzīvotāju šoziem meklēs otru darbu vai strādās brīvdienās", "category": "Finanses", "body": "Augot pārtikas cenām un komunālo maksājumu tarifiem, teju puse Latvijas iedzīvotāju šajā ziemā meklēs iespējas papildu ienākumu gūšanai, un visbiežāk iedzīvotāji šo mērķi cer sasniegt, meklējot otro darbavietu, secināts bankas \" Citadele \" veiktajā Latvijas iedzīvotāju aptaujā. Dzīves dārdzības kompensēšanai papildus darba slodzi meklēs aptuveni 45% Latvijas iedzīvotāju. Visbiežāk, proti, 16% gadījumu cilvēki kā risinājumu ienākumu līmeņa celšanai izvēlēsies meklēt otru darbavietu – šī opcija vispopulārākā ir jaunu vīriešu vidū (vecumā no 18 līdz 29 gadiem). Aptaujas dati liecina, ka 12% naudu pelnīs dažādos gadījuma, tostarp ārštata darbos. Tikmēr 9% plāno uzņemties jaunus darba pienākumus vai lielāku slodzi esošajā darbavietā, savukārt vēl 8% norāda, ka strādās brīvdienās, tādējādi pretendējot uz lielāka atalgojuma saņemšanu. Aptuveni 8% respondentu centīsies nopelnīt ar pārdošanu – 4% tirgos paštaisītu produkciju, savukārt otra puse pārdos savu īpašumu, piemēram, auto, mājokli vai drēbes. Respondentu vidū 4% ir uzņēmēji, kuri pauduši cerību piesaistīt jaunas peļņas iespējas savam uzņēmumam. Šādi visbiežāk domā iedzīvotāji vecumā no 40 līdz 49 gadu vecumam. \"Meklējot papildu ienākumu avotus, noteikti nepieciešams padomāt par savu fizisko un mentālo veselību. Ja ir iespējams, ieteicams sākt ar esošo tēriņu pārskatīšanu un samazināšanu, lai kompensētu pieaugošo izmaksu kāpumu plānveidīgi un veidotu mērķtiecīgus uzkrājumus. Novērojumi liecina, ka pandēmijas laikā daļai iedzīvotāju bija sanācis iekrāt, kas lieti noderēja negaidīti lielo rēķinu apmaksai. Paredzam, ka arī turpmāk arvien vairāk iedzīvotāju pievērsīsies uzkrājumu veidošanai, turklāt pozitīvās depozītu likmes nodrošinās, ka krājēju naudas vērtība varēs labāk turēties pretī inflācijai. Krājēji lielākoties nezina, ka uzkrājumu veidošanu labvēlīgi ietekmē arī iespēja atgūt 20 % nodokļu no gadā iemaksātās summas, ko paredz gan trešā pensijas līmeņa iemaksas, gan iemaksas uzkrājošajā dzīvībās apdrošināšanā,\" komentē bankas \"Citadele\" grupas uzņēmuma \"CBL Life\" valdes priekšsēdētāja Anna Fišere-Kaļķe. Aptaujas dati rāda, ka nedaudz vairāk kā puse jeb 54% gaidāmajā ziemā papildu ienākumus nemeklēs. Visbiežāk šis lēmums attiecināms uz iedzīvotājiem, kuri jau pārkāpuši 60 gadu slieksni un līdz ar to ir pensionāri vai pirmspensijas vecumā. Reprezentatīvu iedzīvotāju aptauju par papildu ienākumu meklēšanu šajā ziemā banka Citadele kopā ar pētījumu aģentūru \"Norstat\" veica šī gada novembra izskaņā, aptaujājot 1010 Latvijas iedzīvotājus vecumā no 18 – 74 gadiem.", "link": "https://www.delfi.lv/bizness/37293360/bankas_un_finanses/55012348/teju-puse-iedzivotaju-soziem-mekles-otru-darbu-vai-stradas-brivdienas"},
{"title": "'SAF Tehnika' attīstībai piešķir 4,95 miljonus eiro lielu aizdevumu", "category": "Finanses", "body": "\" Luminor \" banka piešķīrusi finansējumu 4,95 miljonu eiro apmērā vienam no lielākajiem Latvijas tehnoloģiju ražošanas uzņēmumam AS \" SAF Tehnika \", ziņo banka. Tas paredzēts apgrozāmajiem līdzekļiem, lai uzņēmums varētu īstenot vērienīgus projektus, panāktu biznesa apjoma pieaugumu, kompensētu izejmateriālu cenu pieaugumu, kā arī nodrošinātos ar papildu uzkrājumiem. \"SAF Tehnika\" ir bezvadu datu pārraides iekārtu ražotājs un eksportētājs. Uzņēmuma ražotie produkti nodrošina bezvadu risinājumus ciparu balss un datu pārraidei, mobilo un fiksēto tīklu operatoriem, datu pārraides nodrošinātājiem, privātiem un valsts uzņēmumiem. Vairāk nekā 20 gadu gaitā uzkrātā pieredze un zināšanas ļāvušas attīstīt virkni inovāciju, laižot tirgū pasaulē mazāko mikroviļņu spektra analizatoru sēriju \"Spectrum Compact\", kā arī izveidojot bezvadu sensoru tīklu risinājumu apkārtējās vides analīzei un uzraudzībai – zīmolu \"Aranet\" (IoT – Internet of Things segments). \"Uzņēmuma zīmols un produktu līnija \"Aranet\" – turpina ieņemt spēcīgu lomu biznesa attīstībā, darbojoties vairākos biznesa segmentos, tostarp agrikultūrā, ēku apsaimniekošanā un publiskajā sektorā. Joprojām ir pieprasīts iekštelpu gaisa kvalitātes sensors \"Aranet4\", ko veicināja gan Covid-19 ietekme, gan pircēju izpratne par gaisa kvalitātes un ventilācijas nozīmību ne tikai vīrusu izplatības ierobežošanā, bet arī kognitīvo un darba spēju uzlabošanā. Savukārt attālinātais jeb hibrīda tipa darbs visā pasaulē veicina pieprasījumu pēc datu pārraides jaudas un datu kvalitātes uzlabojumiem, ko \"SAF Tehnika\" spēj nodrošināt. Apgrozāmo līdzekļu pieejamība ir svarīga, lai arī turpmāk izvērstu savu darbību, nodrošinātu iepirkumu apjomus un termiņus, kā arī spētu izpildīt lielāko daļu pasūtījumu ierastajos izpildes laikos. Turpinām investēt zinātniskajā pētniecībā un attīstībā, lai radītu jaunus un uzlabotu jau esošos produktus, kas atbilst klientu mainīgajām vajadzībām,\" stāsta AS \"SAF Tehnika\" valdes locekle Zane Jozepa. Uzņēmuma produkti ir zināmi un pielietoti visā pasaulē gan valsts, gan privātajā sektorā. Jomas, kur izmanto dažādos bezvadu risinājumus, arvien paplašinās, dominanci saglabājot gan mobilajos sakaros, interneta pakalpojumu sniegšanā, industriālajā rūpniecībā, finanšu industrijā, medijos, hortikultūrā un gan vēl daudzās nozarēs. Tehnoloģiju nozare joprojām atrodas savā zenītā, pauž \"Luminor\" Korporatīvā departamenta vadītāja Ilze Zoltnere, norādot, ka bankas atbalsts palīdzēs vienam no Latvijas celmlaužiem šajā jomā, lai konkurētu ar jomas \"milžiem\" no visas pasaules. \"Arī Covid-19 pandēmija nav kaitējusi uzņēmuma izaugsmei, gluži pretēji – uzņēmums šo laiku veiksmīgi izmantojis savu produktu attīstīšanai un pilnveidošanai. Ar atbalstu \"SAF Tehnika\" ceram veicināt informācijas tehnoloģiju īpatsvara pieaugumu Latvijas eksporta preču un pakalpojumu grozā, jo tehnoloģiju nozare arī turpmāk būs ļoti perspektīva,\" viņa uzsver. AS \"SAF Tehnika\" ir Latvijas mikroviļņu datu pārraides iekārtu, mērierīču un bezvadu sensoru ražotājs. Uzņēmuma ražotie produkti nodrošina bezvadu telesakaru risinājumus digitālai balss un datu pārraidei. Tas produkciju eksportē uz vairāk nekā 130 pasaules valstīm. \"SAF Tehnika\" ir meitas uzņēmums  ASV : \"SAF North America LLC\", kas darbojas Denverā, Kolorado štatā, kā arī pavisam nesen reģistrēts uzņēmums \"SAF Tehnika Asia\" Singapūrā. Uzņēmuma akcijas tiek kotētas biržā \" Nasdaq Riga \" oficiālajā sarakstā.", "link": "https://www.delfi.lv/bizness/37293360/bankas_un_finanses/54974136/saf-tehnika-attistibai-pieskir-4-95-miljonus-eiro-lielu-aizdevumu"},
{"title": "Komisāre: Daļa kripto investoru speciāli izvēlējās nedrošākos ceļus", "category": "Finanses", "body": "Daži tirgus dalībnieki apzināti izvairās no regulējuma kriptovalūtu jomā, uzskata ES pārstāve, kuras gādībā ir finanšu drošība valstu blokā. Eiropas Savienība  jūnijā vienojās par kriptoaktīvu tirgu (MiCA) regulējumu. Tas ir paredzēts, lai samazinātu risku patērētājiem, kas pērk kriptovalūtu aktīvus. \"Tas stāsies spēkā tikai pēc gada, bet es domāju, ka tam jau ir ietekme,\" telekanālam \"CNBC\" otrdien sacīja Eiropas finanšu pakalpojumu komisāre Makginesa. Viņa uzskata, ka ir kriptovalūtu nozares uzņēmumi, kas vēlas būt daļa no regulētās sistēmas un tāpēc tiem ir regulatīvās iestādes apstiprinājuma zīmogs, \"jau rīkojas tā, kā norāda mūsu tiesību akti\". \"Daži no tiem, kas no paša sākuma bija iesaistīti kriptovaldē, to darīja, jo nevēlējās būt daļa no regulētās, pārvaldītās sistēmas,\" viņa teica. Lai gan par kriptovalūtu regulāciju Eiropas Savienībā, ASV un citviet ir runāts jau gadiem, šogad, kad kriptovalūtas zaudēja vairāk nekā divas trešdaļas savas vērtības un virkne šķietami stabilu uzņēmumu sāka bankrotēt, šis jautājums tika aktualizēts. \"Delfi Bizness\" jau iepriekš vēstīja, gan par \" Tera Luna\", kuras vadītājs  bēguļo no Interpola, gan par \"FTX\",  kas izsaimniekoja miljardiem savu klientu naudas . Tāpat nule kā Igaunijas policija kopā ar ASV likumsargiem aizturēja uzņēmējus,  kas gadiem ilgi bija krāpuši savus klientus. Makginesa saka, ka arī ASV ir liela interese par ES regulējumu. Tāpat arī  Lielbritānija  un Austrālija ir sākušas darba pie likumiem, kas aizsargātu kriptoinvestorus.", "link": "https://www.delfi.lv/bizness/37293360/bankas_un_finanses/55017212/komisare-dala-kripto-investoru-speciali-izvelejas-nedrosakos-celus"},
{"title": "Aplauzās ar 'Gamestop', bet ar 'Tesla' – labi nopelnīja. Amatieris investors Artūrs Lontons 'Nākotnes kapitālā'", "category": "Finanses", "body": "Investēšana tā sauktajās joku akcijās (meme-stocks), kā jau iepriekš rakstījis “Delfi Bizness”, kopš 2021. gada ir kļuvusi par populāru lietu, jo daudzi cer, ka izdosies atkārtot “Gamestop” gadījumu, kur neliela sauja savas investīcijas spēja pat desmitkāršot. Tomēr, kā norādījuši eksperti, tas, visticamāk, otrreiz neatkārtosies. To, ka joku akcijas nav tas labākais ilgtermiņa ieguldījums, sapratis arī “Nākotnes kapitāla” viesis Artūrs Lontons. Viņš atzīst, ka tajās ieguldījis pēc pirmā viļņa. ““Gamestop” man ir beidzies ar mīnusiem,” saka Artūrs. Viņš esot investējis nedaudz pāri simt eiro. Pēc tam Artūra uzmanību piesaistīja ASV kinoteātru ķēde AMC, tur investīcijas bija izdevies “pareizināt ar divi vai trīs”. Naudu viņš izņēmis un vēl pievērsis uzmanību citām joku akcijām, ko interneta lietotāji minēja kā potenciālās “zelta raktuves”, bet Artūrs šīm iespējām nenoticēja. Par joku akciju pirkšanu kopumā viņš saka: “Kapitālisms netika gāzts.” Proti, daļa interneta lietotāju šīs akcija iepirka ar domu mainīt finanšu pasaulē varas attiecības starp Volstrītas miljardus pārvaldošajiem fondiem un parastajiem investoriem. Artūrs par to ir skeptisks un pauž pārsteigumu, ka daži cilvēki to uztvēruši nopietni. “Liela daļa ticēja, ka tūlīt būs lielā naudas pārdalīšana,” viņš saka.", "link": "https://www.delfi.lv/bizness/37293360/bankas_un_finanses/55010690/aplauzas-ar-gamestop-bet-ar-tesla-labi-nopelnija-amatieris-investors-arturs-lontons-nakotnes-kapitala"},
{"title": "Ieraksts 'Twitter' no viltus konta akciju tirgū var izraisīt īstermiņa haosu", "category": "Finanses", "body": "Lai arī akciju biržās esošo uzņēmumu vērtību ilgtermiņā ietekmē to spēja pierādīt savu vērtību, sniegt pakalpojumus vai saražot produkciju, kā arī tirgus lielie spēlētāji  ievieš racionālas korekcijas , īstermiņā pagalam absurdu iemeslu dēļ akciju vērtība var tikt pacelta vai nogremdēta. Lai gan “Twitter” pats nav bijis izteikti veiksmīgs uzņēmums, tā piedāvātā platforma ir devusi plašas iespējas apzinātām un neapzinātām tirgus manipulācijām. Pēdējās nedēļās, kopš platformu iegādājās un tajā sāka veikt izmaiņas odiozais miljardieris Īlons Masks, “Twitter” ir bijis ierauts haosā. Proti, lietotāji gan testēja, cik tālu iet Maska it kā aizstāvētā runas brīvība, gan arī sāka izmantot miljardiera ieviesto sistēmu, ka oficiāli apstiprināta konta zilo atzīmīti var iegūt jebkurš, kas samaksājis 8 dolārus. “Delfi Bizness” jau vēstīja, ka  farmācijas gigants “Eli Lilly” zaudēja 15 miljardus dolāru  tirgus vērtībā, kad viltus kontā uzņēmuma vārdā tika paziņots, ka insulīns tiks dots cilvēkiem par brīvu. Farmācijas uzņēmuma “Eli Lilly” akciju vērtība pēc paziņojuma nokritās par 4,37% līdz 352,30 ASV dolāriem, ziņoja izdevums “Fortune”. “Eli Lilly” viltus kontā piektdien parādījās ieraksts: “Ar prieku paziņojam, ka insulīns tagad ir bez maksas.” Ziņa palika tiešsaistē vairākas stundas, piesaistot vairāk nekā 3000 atzīmju “patīk” un simtiem pārpublicētu tvītu.", "link": "https://www.delfi.lv/bizness/37293360/bankas_un_finanses/54971636/ieraksts-twitter-no-viltus-konta-akciju-tirgu-var-izraisit-istermina-haosu"},
{"title": "Dienvidkorejas 'Legoland' kā simbols 'lētās naudas' beigām", "category": "Finanses", "body": "Lai gan Dienvidkorejas ekonomika, kā norādījis  Starptautiskais Valūtas fonds , ir noturīga pret finanšu krīzēm, netālu no galvaspilsētas esošais \"Lego\" izklaides parks, kura īpašnieks nesen kā pieteicis maksātnespēju, kalpo kā simbols \"lētās naudas\" ēras beigām, raksta \"Bloolberg\". Izklaides parka attīstītājs šogad pieteica maksātnespēju savam 155 miljonu ASV dolāru lielajam aizņēmumam, kas bija paredzēts parka attīstīšanai. Tas, kā raksta \"Bloomberg\", izraisīja lielāko viļņošanos citādāk diezgan stabilajā Dienvidkorejas nekustāmo īpašumu tirgū, kas pieredzēta kopš 2008. gada krīzes. \"Legoland\" attīstītāja saistību nepildīšana bija pirmā lielākā pazīme, ka vietējā parādu tirgū ir problēmas. Šoks izraisīja īstermiņa kredītu ienesīguma pieaugumu. Koreja \"ir kanārijputniņš raktuvju šahtā,\" sacījis Viljams Vaits, bijušais \"Starptautisko norēķinu bankas\" galvenais ekonomists, kurš gadu desmitiem ir uzsvēris īpaši zemo procentu likmju radītās briesmas. Viņš medijam komentējis, ka valstīs, kur ilgstoši bija brīvi pieejama nauda, tā sauktā \"lēta nauda\", tagadējās grožu pievilkšanas, ko izraisījusi globālā inflācija, var radīt būtiskas sekas. Par lētās naudas ēras beigām nesen \"Delfi Biznesam\"  stāstīja arī investors un Latvijas Privātā un riska kapitāla asociācijas valdes loceklis Edgars Pīgoznis . \"Lētās naudas laiks ir beidzies. Pat tad, kad centrālās bankas būs tikušas galā ar inflācijas ietekmi, skaidrs, ka tik lētas un tik daudz naudas nebūs,\" teica Pīgoznis. Tā kā īstermiņa kredītu likmes strauji pieauga, Seulas varas iestādes apņēmās sniegt atbalstu finanšu tirgiem miljardu dolāru apmērā. Lai gan tas ir palīdzējis apturēt sabrukumu, īstermiņa naudas tirgus likmes joprojām ir tuvu 14 gadu augstākajam līmenim. Pat pirms tam Korejā bija redzami krīzes pamatelementi: ir palielinājušās mājsaimniecību parādsaistības, un dzīvokļu cenas samazinājās. Šādas norises notika pirms ASV paaugstināta riska kredītu krīzes 2007. gadā. Arī Dienvidkorejas kaimiņu - Ķīnu - pēdējos divus gadus ir skārusi milzīga krīze nekustāmo īpašumu jomā. \"Tās ir divas lielākās Āzijas ekonomikas, kas piedzīvoja ievērojamu korporatīvo parādu pieaugumu,\" komentē Ma Tiejings, \"DBS Group Holdings\" ekonomists. \"Tas norāda uz to relatīvi augsto neaizsargātību pret procentu likmju vai ienākumu satricinājumiem. varētu rasties no globālās likviditātes samazināšanas un eksporta lejupslīdes. Maksātnespējas pieteikumu šajā gadījumā veica atrakciju parka attīstītājs, nevis operators, kas to pārvalda. Tās, kā norāda medijs, ir atsevišķas vienības. “\"LEGOLAND Korea Resort\" joprojām ir atvērts un darbojas kā parasti,” sacīja operators \"Merlin Entertainments\", kurš pārvalda Korejas parku kopā ar deviņiem citiem \"Legoland\" kūrortiem visā pasaulē. \"Parādiem nav tiešas ietekmes uz \"LEGOLAND Korea Resort\", tā finansēm vai jebkādu darbību.\"", "link": "https://www.delfi.lv/bizness/37293360/bankas_un_finanses/55012774/dienvidkorejas-legoland-ka-simbols-letas-naudas-beigam"},
{"title": "FM: PVN plaisa Latvijā turpina samazināties", "category": "Finanses", "body": "Eiropas Komisija (EK) ir publicējusi ziņojumu par pievienotās vērtības nodokļa ( PVN ) plaisas kārtējo novērtējumu Eiropas Savienības (ES) dalībvalstīm. Novērtējums tika veikts piecu gadu periodam no 2016. līdz 2020. gadam, kā arī tika veikts tā sauktais \"ātrais\" PVN plaisas novērtējums 2021. gadam. Neraugoties uz Covid‑19 negatīvo ietekmi uz Eiropas tautsaimniecības izaugsmi, atbilstoši publicētajiem datiem arī 2020. gadā ES dalībvalstīs salīdzinājumā ar 2019. gadu kopumā bija novērojama PVN plaisas samazināšanas tendence, gada laikā tai sarūkot no 11,0% līdz 9,1%, informē Finanšu ministrija. Nodokļu plaisa ir nodokļu summas, ko nodokļu maksātāji nedeklarē vai, ja deklarē, tomēr valsts budžetā nesamaksā. 2020. gadā PVN plaisas samazināšanas tendence turpinājās arī Latvijā, ierindojot to 5. vietā ES dalībvalstu starpā ar efektīvāko PVN iekasēšanas sistēmu. Pēc EK veiktā novērtējuma Latvijas PVN plaisa 2020. gadā bija vien 3,6%, kas bija par 3,6 procentpunktiem mazāk nekā gadu iepriekš. Pēc šī radītāja Latviju pārspēj tikai Nīderlande (2,8%), Zviedrija (2%), Igaunija (1,8%) un Somija (1,3%). EK ātrais PVN novērtējums 2021. gadam liecina, ka PVN plaisa Latvijā turpināja samazināties arī pērn, kaut ne tik straujā tempā, ņemot vērā jau sasniegto zemo līmeni, samazinoties vēl par 0,2 procentpunktiem. Ātrais novērtējums tiek veikts pēc vienkāršotas metodoloģijas, taču dod iespēju veikt sākotnējo novērtējumu gadam pirms ziņojuma publicēšanas gada. PVN plaisas samazināšanos ir ietekmējušas arī likumdošanas izmaiņas. Lai mazinātu iespējamos PVN krāpšanās riskus, sadarbībā ar Valsts ieņēmumu dienestu tiek strādāts pie tiesiskā regulējuma nodokļu jomā uzlabošanas. Līdz šim likumdošanas un nodokļu administrēšanas jomā ir ieviesta virkne pasākumu, lai mazinātu PVN plaisu, kas ir nesuši labus rezultātus. Piemēram, pamatojoties uz risku analīzi, uzlabots nodokļu audita process. Lai samazinātu risku, ka negodprātīgi PVN maksātāji var iekļaut PVN deklarācijās un to pielikumos kopējās ar PVN apliekamo darījumu summās fiktīvus darījumus, PVN deklarācijā ir noteikts iekļaut visu darījumu detalizētu atšifrēšanu, sākot ar darījumu slieksni 150 eiro. Lai efektīvāk sekotu līdzi PVN maksāšanas disciplīnai un samazinātu PVN izkrāpšanas risku, Latvija ir atteikusies no taksācijas perioda \"puse no kalendārā gada\", kā arī jaunreģistrētiem PVN maksātājiem uz sešiem mēnešiem ir noteikts taksācijas periods \"viens kalendāra mēnesis\". Ar mērķi mazināt krāpšanos PVN jomā, nozarēs, kur PVN krāpšanās risks saglabājas augsts, ir ieviesta apgrieztā jeb reversā PVN maksāšanas kārtība.", "link": "https://www.delfi.lv/bizness/37293360/bankas_un_finanses/55018352/fm-pvn-plaisa-latvija-turpina-samazinaties"},
{"title": "Vēlas vienkāršākus noteikumus uzņēmumu iekļaušanai biržas sarakstā un kompāniju maksātnespējai", "category": "Finanses", "body": "Eiropas Komisija  (EK) vēlas uzlabot  Eiropas Savienības  (ES) kapitāla tirgus ar vienkāršākām prasībām attiecībā uz uzņēmumu iekļaušanu biržas sarakstā un saskaņotiem noteikumiem par kompāniju maksātnespēju. \"Eiropai vajadzīgi likvīdi un integrēti kapitāla tirgi,\" norādīja EK izpildviceprezidents  Valdis Dombrovskis . EK vēlas samazināt birokrātisko slogu, lai atvieglotu uzņēmumiem iespējas kotēt savas akcijas ES fondu biržās. Komisija lēš, ka biržā kotēti ES uzņēmumi mazāku atbilstības nodrošināšanas izmaksu rezultātā ietaupīs aptuveni 100 miljonus eiro gadā, savukārt uzņēmumi ietaupīs 67 miljonus eiro gadā, vien pateicoties vienkāršākiem noteikumiem par prospektiem. Komisija skaidro, ka šie pasākumi turpmāk pilnveidos kapitāla tirgu savienību, samazinot nevajadzīgu birokrātiju un izmaksas, kas rodas uzņēmumiem. Tas mudinās uzņēmumus tikt iekļautiem biržas sarakstā ES kapitāla tirgos un tajā palikt. Vieglāka piekļuve publiskajiem tirgiem ļaus uzņēmumiem labāk diversificēt un papildināt pieejamos finansējuma avotus. Tikmēr, lai uzlabotu efektivitāti un palielinātu pārrobežu investīcijas, EK visā ES vēlas saskaņot konkrētus noteikumus par uzņēmumu maksātnespēju, tai skaitā noteikumus, lai saglabātu maksātnespējas procesā ietvertos aktīvus. EK norāda, ka šie pasākumi veicinās pārrobežu mēroga ieguldījumus visā vienotajā tirgū, samazinās kapitāla izmaksas uzņēmumiem un – galu galā – nāks par labu ES kapitāla tirgu savienībai. Kopumā paredzams, ka priekšlikuma rezultātā gūtie ieguvumi pārsniegs desmit miljardus eiro gadā. Tāpat EK prezentētie pasākumi skar arī tīrvērtes pakalpojumus, kurus paredzēts padarīt pievilcīgākus un noturīgākus, tādējādi atbalstot ES atvērto stratēģisko autonomiju un saglabājot finanšu stabilitāti. Tīrvērtes iestādes darbojas kā trešās puses finanšu darījumos, piemēram, atvasināto instrumentu pārdošanā, sniedzot sava veida nodrošinājumu riskiem, ja kāda no pusēm nepilda savas darījuma daļas.", "link": "https://www.delfi.lv/bizness/37293360/bankas_un_finanses/55014856/velas-vienkarsakus-noteikumus-uznemumu-ieklausanai-birzas-saraksta-un-kompaniju-maksatnespejai"},
{"title": "Mājsaimniecībām nākamgad nepieaugs maksājums par apkurē izmantojamo gāzi", "category": "Finanses", "body": "Valstij tas varētu izmaksāt 24 miljonus eiro, kas būs jāsamaksā kā kompensācija uzņēmumam \" Latvijas gāze \" (LG). Grozījumus iesniedza deputāti  Ilze Indriksone  (NA), Ainars Latkovskis (JV), Edgars Tavars (AS), Viktors Valainis (ZZS), Jānis Grasbergs (NA) un Raivis Dzintars (NA). Grozījumu anotācijā skaidrots, ka jau iepriekš noteikts, ka mājsaimniecībām, kas izmanto dabasgāzi apkurei, noteikts maksas samazinājumu 30 eiro par megavatstundu (MWh) periodā no 2022.gada 1.jūlija līdz 2023.gada 30.aprīlim. Saistītajiem lietotājiem, kas gāzi izmanto apkurei, to aprēķina no pašlaik spēkā esošā regulētā tarifa 108,7 eiro par MWh, kas nozīmē, ka samazinātais tarifs faktiski pagaidām ir 78,75 eiro par MWh. Lai arī saistītie lietotāji joprojām saņemtu 30 eiro par MWh atbalstu, jaunais tarifs 2023.gada 1.janvārī, kam šis atbalsts tiktu piemērots, būtu būtiski lielāks. Šī situācija neskartu tos, kas dabasgāzi apkurei iepērk brīvā tirgū. Lai nodrošinātu, ka arī saistītie lietotāji no 2023.gada 1.janvāra turpina saņemt tādu pašu atbalstu kā turpinās saņemt lietotāji, kas dabasgāzi apkurei pērk brīvā tirgū, likums tiek vienkāršots, nosakot, ka no 2020. gada 1. decembra gāzes cenu griesti apkurei ir 78,75 eiro par MWh jeb 0,07875 eiro par kilovatstundu. Līdz ar to vienkāršošanas nolūkos apvienoti mehānismi, kas noteica cenu griestus 108,7 eiro par MWh, no kuriem tika atrēķināts 30 eiro par MWh atbalstu. Pieņemtie grozījumi nodrošina atbalstu mājsaimniecībām augstu enerģijas cenu apstākļos, tādējādi ierobežojot enerģētikas nabadzības palielināšanos, skaidrots to anotācijā. Lai nodrošinātu, ka saistīto lietotāju tarifs 2023.gada 1.janvārī strauji nepieaug, tiks veikts vienreizējs maksājums publiskajam tirgotājam jeb LG, lai kompensētu 2022.gada otrā pusgadā radušos zaudējumus gāzes cenu atšķirību rezultātā. Provizoriskās kompensācijas izmaksas pēc LG aprēķiniem ir 24 miljoni eiro, kas gan neatstāšot ietekmi uz valsts budžetu.", "link": "https://www.delfi.lv/bizness/37293360/bankas_un_finanses/55019514/majsaimniecibam-nakamgad-nepieaugs-maksajums-par-apkure-izmantojamo-gazi"},
{"title": "Globālie investori 2023. gadā paredz divciparu akciju vērtību kāpumu", "category": "Finanses", "body": "Ņemot vērā neseno optimismu, ka inflācija ir sasniegusi augstāko līmeni un ka ASV Federālo rezervju sistēma drīz varētu sākt mainīt kursu, 71% respondentu no \"Bloomberg News\" aptaujas sagaida akciju cenu kāpumu. 19% prognozē kritumu. No investoriem, kuri redz izaugsmi, vidējā atbilde bija, ka 2023. gadā būs 10% peļņa. Neformālajā aptaujā, kurā piedalījās 134 fondu pārvaldnieki, ir ņemti vērā lielāko investoru viedokļi, tostarp \"BlackRock\", \"Goldman Sachs\" un \"Amundi\". Tomēr, kā norāda investori, akciju tirgu atkal var izsist no sliedēm augstā inflācija vai dziļa recesija. Šīs ir nākamā gada galvenās bažas, ko min attiecīgi 48% un 45% dalībnieku. 2023. gada sākumā akcijas varētu sasniegt jaunus zemākos līmeņus, daudzos gadījumos pieaugot uz otro pusi. “Lai gan mēs varētu saskarties ar lejupslīdi un peļņas samazināšanos, mēs jau esam iecenojuši daļu no tās 2022. gadā,” sacīja Pia Hoka, \"Swedbank Robur\",  Zviedrijas  lielākā fondu pārvaldnieka, investīciju direktore. \"2023. gadā mums būs labāka pārredzamība, un tas, cerams, palīdzēs tirgiem.\" \"Nomura Asset Management\" vecākais stratēģis Hidejuki Išiguro sagaida, ka 2023. gads būs “šī gada tieši pretējs”. Runājot par konkrētām nozarēm, respondenti deva priekšroku uzņēmumiem, kas var aizsargāt savus ienākumus ekonomikas lejupslīdes laikā. Dividenžu maksātāji un apdrošināšanas, veselības aprūpes un zemas svārstīguma akcijas bija viņu izvēle, savukārt daži deva priekšroku bankām un jaunattīstības tirgiem, tostarp  Indijai , Indonēzijai un Vjetnamai. Aptauja liecina, ka 2023. gadā tehnoloģiju sektors, kas šogad pieredzēju milzīgus zaudējumus, varētu atgriezties uz izaugsmes ceļa. Vairāk nekā puse respondentu teica, ka selektīvi iegādājas akcijas šajā nozarē.", "link": "https://www.delfi.lv/bizness/37293360/bankas_un_finanses/55020450/globalie-investori-2023-gada-paredz-divciparu-akciju-vertibu-kapumu"},
{"title": "'Neesmu vienradzis, esmu knapi ēzelis.' Intervija ar farmācijas uzņēmuma 'J. Molner' vadītāju", "category": "Finanses", "body": "Lai gan šobrīd finanšu tirgos valda bažas un neskaidrība par nākotni, Igaunijā bāzētā farmācijas uzņēmuma \"J. Molner\" vadītājs Džeisons Grenfels-Gārdners saka, ka nav \"pareizā brīža\", kad debitēt biržā. Šogad tas ir darīts, lai varētu ne tikai piesaistīt papildu kapitālu, bet arī piešķirt akcijas darbiniekiem un tādējādi motivēt viņus. Savukārt, runājot par finanšu tirgu nākotni, viņš skaidro, ka tagad tirgi sāk pārorientēties un, piemēram, Igaunijā jauni vienradži (uzņēmumi, kuru vērtība pārsniedz miljardu, – aut.) netaps, jo investoriem atdeves ziņā būs krietni augstākas prasības . Jāsāk ar to, ka šis nav mans pirmais IPO process. Kā cilvēks, kas ir vadījis uzņēmumus, kas iziet biržā, un to organizējis, es zināju, ko gaidīt. Jā, tas bija citādi nekā citos tirgos. Taču man paveicās, jo bija labs atbalsts. Saprotu, ka mērķis bija pārdot akcijas miljona eiro apmērā, bet tas nepiepildījās. Jums jāatceras, ka mans mērķis nebija savākt noteiktu daudzumu eiro. Mērķis bija izveidot platformu, kas nodrošinātu caurskatāmību ap uzņēmuma vērtību, kas arī dotu jēgu akciju piešķiršanai darbiniekiem. Lielākais izaicinājums mums ir cilvēki. Man nav tik svarīgi, vai tie ir 700 tūkstoši vai 1,2 miljoni eiro. Man vajadzēja gana daudz investoru, lai varētu noteikt jēgpilnu cenu mūsu akcijām, un, manuprāt, tas tika panākts. Bet tomēr: kādēļ jūs izvēlējāties šo brīdi, lai izietu biržā? Šobrīd, kad valda augsta inflācija, enerģētikas problēmas, investoru pārliecība un vēlme ieguldīt nav tik augsta kā iepriekš. Tas ir labs jautājums. To man daudzi vaicā, bet es savukārt varu uzdot pretjautājumu – kad bija labākais brīdis, lai to darītu? Varbūt varētu teikt, ka Igaunijā tas bija pirms gada, kad bija izmaiņas", "link": "https://www.delfi.lv/bizness/37293360/bankas_un_finanses/55017866/neesmu-vienradzis-esmu-knapi-ezelis-intervija-ar-farmacijas-uznemuma-j-molner-vaditaju"},
{"title": "Finanšu treneris: Kā aprēķināt, cik liela būs pensija?", "category": "Finanses", "body": "Kā iepriekš stāstīts,  pensija veidojas no trīs līmeņu iemaksām . \"Pirmajā pensiju līmenī šobrīd nonāk 14% no mūsu algas, otrajā pensiju līmenī - 6%. Kopā tas sastāda piekto daļu no mūsu algas, tāpēc ir svarīgi zināt, kas ar to notiek,\" iepriekš sacījis Vestmanis, skaidrojot, ka ar internetā pieejamā kalkulatora palīdzību varam pamodelēt kādām būtu jābūt iemaksām, lai nodrošinātu sev labas vecumdienas. Eksperts stāsta kā \"manapensija.lv\" var aprēķināt savas pensijas prognozi. Viņš skaidro, ka tiem, kuriem ir pāri piecdesmit gadiem, kakulators diezgan precīzi var parādīt, kāda būs pensija, taču gados jaunākie to var izmantot nākotnes modelēšanai. \"Mēģināt saprast, kas jāsāk darīt, lai nodrošinātu tādas vecumdienas kā vēlētos,\" saka eksperts. Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko YouTube kanālam  \"Finansiālā neatkarība\" , kurā pieejama noderīga informācija par dažādiem finanšu, pensiju, biznesa un pašizaugsmes jautājumiem. Ja tevi interesē attīstīt ieguldīšanas prasmes, dodies  šeit , lai reģistrētos bezmaksas ieguldīšanas vebināram, kuru jau drīzumā vadīs  Toms Kreicbergs .", "link": "https://www.delfi.lv/bizness/37293360/bankas_un_finanses/55016432/finansu-treneris-ka-aprekinat-cik-liela-bus-pensija"},
{"title": "'PrivatBank' pārtapusi par 'Amber Assets'", "category": "Finanses", "body": "Vienlaikus veiktas izmaiņas arī padomes sastāvā. Darbu \"Amber Assets\" padomē neturpina Ukrainas pilsone Irina Krasko un Kipras pilsonis Antonis Haritu, bet darbu padomē turpina Kipras pilsoņi Nikos Sofroniou, kurš turpinās darbu padomes priekšsēdētāja amatā, un Savas Stoupas, turpinās darbu padomes priekšsēdētāja vietnieka amatā, kā arī Ukrainas pilsonis Dmitro Kuzmins. Savukārt valde darbu turpina līdzšinējā sastāvā - valdē joprojām strādā Kristīna Matvejeva un Vaira Filipsone. Jau vēstīts, ka Finanšu un kapitāla tirgus komisijas ( FKTK ) padome 2022. gada 25. novembrī atļāva \"PrivatBank\" veikt reorganizāciju, pārreģistrējot to par komercsabiedrību, kuras darbība nav saistīta ar kredītiestādes darbību. Līdz ar šī lēmuma spēkā stāšanos spēku zaudēja \"PrivatBank\" izsniegtā licence kredītiestādes darbībai. Šāds FKTK lēmums pieņemts, ņemot vērā bankas 2022. gada 30. septembra akcionāru ārkārtas sapulcē pieņemto lēmumu izbeigt \"PrivatBank\" kā kredītiestādes darbību un veikt visu nepieciešamo, lai nodrošinātu kredītiestādes licences anulēšanu. FKTK norādīja, ka \"PrivatBank\" ir nodrošinājusi klientu interešu aizsardzību un informēšanu, kā arī izpildījusi saistības pret noguldītājiem. \"PrivatBank\" atbilstoši akcionāru pieņemtajai stratēģijai 2022. gadā pakāpeniski samazināja darbības apmērus, jo atbilstoši Kredītiestāžu likumam atteikšanās no kredītiestādes licences ir iespējama tad, ja kredītiestādē vairs nav noguldījumu Kredītiestāžu likuma izpratnē. Tostarp komisijas padome 2022. gada 9. augustā atļāva \"PrivatBank\" nodot \"Industra Bank\" īpašumā \"PrivatBank\" kredītiestādes uzņēmuma daļu, atbilstoši abu pušu noslēgtajam kredītiestādes uzņēmuma pārejas līgumam. Darījumā \"Industra Bank\" pārņēma no \"PrivatBank\" klientu attiecības, tostarp privātpersonu un juridisko personu kontu pārvaldību, kredītu un līzinga portfeļus, noguldījumus, kā arī bankai piederošos vērtspapīrus. Minētajā darījumā pārnesamo kredītu apmērs veidoja aptuveni 23 miljonus eiro, savukārt noguldījumu apmērs pārsniedza 57 miljonus eiro. Pēc \"Industra Bank\" pārstāvju vēstītā, no \"PrivatBank\" uz \"Industra Bank\" tika pārcelti 243 juridisku personu un 5566 fizisku personu norēķinu kontu atlikumi, depozīti un kredīti, tostarp līzingi un maksājumu karšu kredītlimiti. \"PrivatBank\" pagājušajā gadā strādāja ar zaudējumiem 5,933 miljonu eiro apmērā, kas ir 2,3 reizes mazāk nekā 2020.gadā. Savukārt bankas aktīvi 2021.gada 31.decembrī bija 102,945 miljonu eiro apmērā, kas ir par 24,3% jeb 33,013 miljoniem eiro mazāk nekā 2020.gada beigās. \"PrivatBank\" Latvijā darbojās kopš 2007.gada 22.augusta kā specializētā banka, koncentrējoties uz noteiktu produktu, īpaši kredītu, līzinga un noguldījumu pakalpojumu sniegšanu. Pēc aktīvu apmēra \"PrivatBank\" bija viena no mazākajām bankām Latvijā. Bankas lielākais akcionārs bija Ukrainas \"PrivatBank\" (46,54%), kuru 2016.gada decembrī Ukrainas valdība nacionalizēja.", "link": "https://www.delfi.lv/bizness/37293360/bankas_un_finanses/55027318/privatbank-partapusi-par-amber-assets"},
{"title": "Akciju cenas kāpj ASV, bet krītas Eiropas biržās", "category": "Finanses", "body": "Akciju cenas ceturtdien pieauga Volstrītā, bet lielākoties kritās Eiropas biržās, saglabājoties bažām par recesiju.  Naftas cenas  turpināja samazināties. Kāpums Volstrītā sekoja iepriekšējās dienas kritumam, kuru veicināja bažas par recesiju un iespējamība, ka ASV Federālā rezervju sistēma (FRS) nākamnedēļ neatteiksies no agresīvās procentlikmju celšanas politikas. \"Mēs šodien redzam (..) pieņēmumu, ka akciju tirgū vajadzīgs atlēciens pēc nesenā tik vājā snieguma,\" sacīja \"Briefing.com\" tirgus analītiķis Patriks O'Hērs. Eiropas biržās akciju cenas pārmaiņus pieauga un kritās, Londonā un Parīzē noslēdzot tirdzniecības sesiju ar kritumu, bet Frankfurtē praktiski nemainoties. \"Ļaunās bažas par recesiju un nemitīgi augošu inflāciju turpinās, uzturot investoru satraukumu,\" atzīmēja \"Hargreaves London\" vecākā investīciju un tirgu analītiķe Suzanna Strītere. ASV biržu indekss \"Dow Jones Industrial Average\" ceturtdien pieauga par 0,6% līdz 33 781,48 punktiem, indekss \"Standard & Poor's 500\" kāpa par 0,8% līdz 3963,51 punktam, bet indekss \" Nasdaq  Composite\" palielinājās par 1,1% līdz 11 082,00 punktiem. Londonas biržas indekss FTSE 100 ceturtdien kritās par 0,2% līdz 7472,17 punktiem, Frankfurtes biržas indekss  DAX  30 nemainījās un bija 14 264,56 punkti, bet Parīzes biržas indekss CAC 40 samazinājās par 0,2% līdz 6647,31 punktam. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 0,8% līdz 71,46 ASV dolāriem par barelu. \"Brent\" markas jēlnaftas cena Londonas biržā saruka par 1,3% līdz 76,15 dolāriem par barelu. Eiro vērtība pret ASV dolāru ceturtdien pieauga no 1,0506 līdz 1,0560 dolāriem par eiro, britu mārciņas vērtība pret ASV dolāru kāpa no 1,2203 līdz 1,2239 dolāriem par mārciņu, bet ASV dolāra vērtība pret Japānas jenu samazinājās no 136,62 līdz 136,61 jenai par dolāru. Eiro vērtība pret britu mārciņu pieauga no 86,09 līdz 86,24 pensiem par eiro.", "link": "https://www.delfi.lv/bizness/37293360/bankas_un_finanses/55020216/akciju-cenas-kapj-asv-bet-kritas-eiropas-birzas"},
{"title": "Gandrīz pusei mājsaimniecību finanšu situācija šogad pasliktinājusies, secināts aptaujā", "category": "Finanses", "body": "Straujā dzīves dārdzības pieauguma apstākļos gandrīz pusei (46%) Latvijas mājsaimniecību finanšu situācija šogad ir pasliktinājusies, liecina \" Swedbank \" Finanšu institūta aptauja. Tostarp 15% mājsaimniecību rocība šogad sarukusi ievērojami. Šis ir negatīvākais finanšu situācijas vērtējums aptaujas veikšanas vēsturē kopš 2013. gada. Saskaņā ar aptaujas rezultātiem, visvairāk finanšu situācija pasliktinājusies iedzīvotājiem vecumā no 45 līdz 63 gadiem, aptaujātajiem ar pamata vai vidējo izglītību, kā arī iedzīvotājiem ar zemiem ienākumiem un bezdarbniekiem. Tai pat laikā vairums jeb 52% Latvijas iedzīvotāju atzīst, ka labklājības līmenis vai nu nav piedzīvojis būtiskas izmaiņas vai arī uzlabojies. Vienlaikus salīdzinājumā ar 2021. gadu šādu mājsaimniecību ir par septiņiem procentpunktiem mazāk. Attiecībā uz dažādu faktoru ietekmi uz mājsaimniecību budžetu aptaujas autori secinājuši, ka pārsvarā visas pozīcijas ir bijušas ar negatīvu efektu, proti, iedzīvotāju vērtējumā situācija finanšu jautājumos kļuvusi sliktāka – kā dažādu izdevumu kontekstā, tā arī ienākumu plūsmas, darba stabilitātes un finansiālo uzkrājumu jomā. Mēreni pozitīvas pārmaiņas šogad iedzīvotāji piedzīvojuši vien saistībā ar valsts likumu izmaiņu ietekmi uz ienākumiem (ir sajusts un novērtēts lielāks diferencētais neapliekamais minimums, lielāks valsts pabalsts ģimenēm u.c.), kā arī valdības un/vai pašvaldības atbalstu apmēru un to pieejamību. Aptaujā secināts, ka pārtikas un mājokļa izmaksu pieaugums Latvijas iedzīvotājus finansiālā jomā ietekmējis visspēcīgāk Kā rāda iedzīvotāju aptaujas dati, šogad lielākoties negatīvi uz ģimenes maciņu atsaucies transporta (69%), ikmēneša mājokļa (81%) un pārtikas tēriņu (84%) pieaugums. Negatīvāk nekā pērn iedzīvotāji vērtē arī tādu faktoru ietekmi uz kopējo mājsaimniecības rocību kā izdevumi veselības jomā (49%), mājsaimniecības finansiālo uzkrājumu apjoms (45%) un spēju “savilkt galus” mēneša beigās, ņemot vēra ikmēneša ienākumus un izdevumus (46%). Mēreni negatīvas izmaiņas iedzīvotāji šogad piedzīvojuši jomās, kas attiecas uz drošību par savu darbavietu, kopējām ienākumu izmaiņām un mājsaimniecības kopējo parādu līmeni – šo faktoru ietekmi uz ģimenes budžetu negatīvi vērtējuši tikai 10% aptaujāto. “Aptaujas dati skaidri parāda, ka iedzīvotājiem aizvien grūtāk izdodas salāgot savus ikmēneša ienākumus ar izdevumiem. Dilstoši uzkrājumi un aizvien lielākas grūtības esošām cenām pretim nodrošināt pietiekamus ienākumus – tāda ir Latvijas iedzīvotāju ikdiena. Šādu tendenci sāk atspoguļot arī statistikas dati par iedzīvotāju noguldījumiem un kontu atlikumiem, kuru salīdzinoši straujais pieaugums pēdējos trīs gados nu ir teju vai apstājies. Novērojams arī mājsaimniecībām izsniegto kredītu pieaugums, tomēr attiecība starp kopējiem noguldījumiem un kredītiem joprojām saglabājas veselīga,” komentē \"Swedbank\" Finanšu institūta eksperte Evija Kropa. Salīdzinot ar 2021. gada nogalē sniegtajām prognozēm jaunajam gadam, šogad iedzīvotāji ir krietni pesimistiskāki. Prognozējot savas mājsaimniecības finanšu situācijas izmaiņas jaunajā, 2023. gadā, tikai 15% iedzīvotāju norāda, ka ģimenes labklājības līmenis uzlabosies, bet 54% – ka tā pasliktināsies. “Lai arī ir skaidrs, ka cenu pieaugums gadu mijā neapstāsies un ar to nāksies sadzīvot arī 2023. gadā, ir lietas, ar kurām Latvijas mājsaimniecības var rēķināties finansiālā atspaida ziņā. Piemēram, joprojām saglabāsies valsts sniegtais atbalsts energoresursu izmaksu pieauguma daļējai kompensēšanai apkures sezonā. Minimālās algas saņēmējiem vērā ņemams pieaugums no 500 uz 620 eiro pirms nodokļu nomaksas. Jaunie vecāki, kas vecāku pabalsta saņemšanas laikā turpinās strādāt, varēs rēķināties ar lielāku pabalsta summu. Kopumā ir saprotams, kāpēc iedzīvotāji uz nākamo gadu raugās ar krietni vien rezervētām gaidām. Ir skaidrs, ka izaicinājumu nav maz, un savu finanšu rūpīga plānošana vai pārplānošana ir ārkārtīgi svarīga. Gadu mija nereti ir apņemšanās laiks, tāpēc tiem, kam finanses līdz šim nav bijušas pienācīgā uzmanības fokusā, ir pamats tam pieķerties,” pauž \"Swedbank\" Finanšu institūta eksperte. Aptauju “Mājsaimniecību finanšu situācija” Swedbank Finanšu institūts veicis sadarbībā ar  SKDS  2022. gada novembrī, ar interneta starpniecību aptaujājot 1005 Latvijas iedzīvotāju 18–75 gadu vecumā.", "link": "https://www.delfi.lv/bizness/37293360/bankas_un_finanses/55027416/gandriz-pusei-majsaimniecibu-finansu-situacija-sogad-pasliktinajusies-secinats-aptauja"},
{"title": "Visi dāvanu sūtījumi no valstīm ārpus ES ir jādeklarē, atgādina VID", "category": "Finanses", "body": "Tuvojoties  Ziemassvētkiem  un gadu mijai, atgādinām, ka visas dāvanas, ko iedzīvotāji saņem sūtījumos no valstīm ārpus Eiropas Savienības, ir jādeklarē. Deklarācija muitā ir jāiesniedz par visiem sūtījumiem, neatkarīgi no preču vērtības. Ja kā dāvana tiek sūtītas preces, kuru kopējā vērtība nepārsniedz 45 eiro, nodokļi par sūtījumu nav jāmaksā. Kā norāda Valsts ieņēmumu dienestas ( VID ), tas ir ar nosacījumu, ka nosūtītājs ir privātpersona un sūtījums nav komerciāls. Ja vērtība ir lielāka, saņemot sūtījumu, ir jāsamaksā nodokļi. Prasība deklarēt visus sūtījumus Eiropas Savienībā (ES) ir spēkā kopš 2021. gada 1.jūlija, un tā attiecas uz sūtījumu saņemšanu no jebkuras valsts, kas nav ES dalībvalsts, tostarp no Apvienotās Karalistes, Norvēģijas, Šveices. Saņemot no pasta operatora ziņu par muitojamu sūtījumu, cilvēks var izvēlēties, vai deklarāciju muitā iesniegs pats, vai uzticēs šo pienākumu veikt pasta operatoram. Ja deklarāciju cilvēks vēlas iesniegt pats, izmantojot VID Elektroniskās deklarēšana sistēmu (EDS), ir jāzina, kas ir sūtījumā. To var noskaidrot, vai nu pajautājot dāvanas nosūtītājam, vai arī vēršoties pie pasta operatora, piemēram, savā pasta nodaļā, ja piegādātājs ir VAS \" Latvijas Pasts \". Dāvanas nosūtītājs pavaddokumentā norāda ziņas par sūtījuma saturu, līdz ar to informācija par precēm sūtījumā ir attiecīgā pasta operatora – sūtījuma piegādātāja rīcībā. Tāpēc lietderīgi apsvērt iespēju šajā gadījumā izmantot pasta operatora piedāvāto sūtījumu atmuitošanas maksas pakalpojumu. Kad nosūtītājs nodod pasta operatoram sūtījumu, viņš aizpilda pavaddokumentu, kurā norāda ziņas par sūtījuma veidu, saturu un vērtību. No tā, cik rūpīgi sūtījuma pavaddokumentā katru aili ir aizpildījis dāvanas nosūtītājs, ir atkarīgs, vai saņēmējs varēs saņemt sūtījumu ātri un bez liekiem apgrūtinājumiem. Piemēram, ja dāvanas nosūtītājs, kurš dzīvo Apvienotajā Karalistē, kā sūtījuma veidu pavaddokumentā ir atzīmējis nevis \"Dāvana\", bet \"Cits\", tas tiek klasificēts kā komerciāls sūtījums, par kuru jāmaksā nodokļi no pilnas sūtījuma vērtības un piegādes izmaksām. Lai sūtījumam varētu piemērot atbrīvojumus no nodokļiem, pavaddokumentā nosūtītājam precīzi un korekti ir jānorāda preču vērtība muitas vajadzībām. Ja dāvanu sūtījuma vērtība nepārsniedz 45 eiro, tiek piemērots atbrīvojums no muitas nodokļa un pievienotās vērtības nodokļa ( PVN ). Ja preču vērtība ir no 45 eiro līdz 150 eiro, tad piemēro atbrīvojumu no muitas nodokļa, bet ir jāmaksā PVN, taču, ja pārsniedz 150 eiro, jāmaksā PVN un muitas nodoklis, skaidro VID. Ja sūtījumu veido divas un vairāk preces un šo preču kopējā vērtība pārsniedz 150 eiro, atbrīvojumu no muitas nodokļa var piemēro vienai vai vairākām precēm, kuru kopējā vērtība nepārsniedz 45 eiro, ar nosacījumu, ka preces vērtība nav dalāma. Savukārt PVN šajā gadījumā ir maksājams no visas preču vērtības un aprēķinātā muitas nodokļa. Piemēri • ja sūtījumā ir zābaki 135 eiro, cepure 25 eiro un šalle 20 eiro vērtībā (kopējā sūtījuma vērtība ir 180 eiro), atbrīvojumu no muitas nodokļa var piemērot cepurei un šallei, muitas nodoklis maksājams no zābaku vērtības, bet PVN maksājams no aprēķinātā muitas nodokļa un kopējās sūtījuma – 180 eiro – vērtības. • ja sūtījumā ir jaka 55 eiro, cepure 25 eiro un šalle 20 eiro vērtībā (kopējā sūtījuma vērtība ir 100 eiro), atbrīvojums no muitas nodokļa piemērojams visām sūtījumā esošajām precēm, bet PVN maksājams no 100 eiro, tātad no visas sūtījuma vērtības. Nodokļu aprēķina bāzē par dāvanām nav jāiekļauj piegādes izmaksas. Aizpildot VID EDS vienkāršoto importa muitas deklarāciju pasta sūtījumiem, tajā ir jānorāda tikai preču vērtība; aile \"Piegādes izmaksas\" ir jāatstāj tukša. Jāņem arī vērā, ka uz priekšmetiem, kas saņemti kā dāvanas, attiecas tiesību aktos noteiktie pārvietošanas ierobežojumi un aizliegumi. Plašāk par pasta sūtījumu muitošanu, kā arī par alkoholisko dzērienu, tabakas izstrādājumu un smaržu daudzumu, kam dāvanu sūtījumā tiek piemērots atbrīvojums no nodokļiem, var skatīt VID tīmekļvietnes sadaļā Pasta sūtījumi. Instrukcija deklarācijas aizpildīšanai VID EDS – \"Kā aizpildīt Importa muitas deklarācijas pasta sūtījumiem (dāvanām)\" ir pieejama sadaļā \"Kā atmuitot sūtījumu\". Savukārt par precēm, uz kurām attiecas ierobežojumi vai aizliegumi, var lasīt VID tīmekļvietnes sadaļā \"Ierobežojumi un aizliegumi preču pārvietošanai\".", "link": "https://www.delfi.lv/bizness/37293360/bankas_un_finanses/55020278/visi-davanu-sutijumi-no-valstim-arpus-es-ir-jadeklare-atgadina-vid"},
{"title": "Latvijas Banka izlaidīs Ukrainas cīņai par brīvību veltītu monētu", "category": "Finanses", "body": "Ceturtdien, 15. decembrī,  Latvijas Banka  izlaidīs Ukrainas brīvībai veltītu sudraba kolekcijas monētu, \"Delfi Bizness\" informēja bankā. Tajā uzsver, ka monētai ir ne tikai simboliska, bet arī praktiska jēga. Ar tās palīdzību Latvijas Banka veiks ziedojumus Ukrainas atbalstam – gūtie ienākumi no katras pārdotās monētas tiks ziedoti Ukrainai. Kolekcijas monētas \"Ukrainas brīvībai\" autors ir ukraiņu mākslinieks Serhijs Maidukovs (Sergiy Maidukov). Monētas skatpunktu mākslinieks koncentrējis uz vienu vienīgu vārdu – ВОЛЯ –, kam viņa dzimtajā valodā ir daudznozīmju jēga: brīvība, griba, vara. Monētas plastiskā veidojuma autore ir Ligita Franckeviča. Monētas \"Ukrainas brīvībai\" grafiskā dizaina konkurss bija īpašs ar to, ka tajā pēc Latvijas Bankas uzaicinājuma piedalījās pieci atzīti mākslinieki no Ukrainas – Katerina Bjelobrova (Kateryna Bielobrova), Ņikita Kadans (Nikita Kadan), Serhijs Maidukovs (Sergiy Maidukov), Romans Miņins (Roman Minin) un Anna Zvjaginceva (Anna Zvyagintseva). Visu konkursā iesniegto darbu raksturs bija dziļi emocionāls un personisks, norāda bankā. No 16. decembra visu mākslinieku darbi tiks izstādīti Latvijas Bankas galvenās ēkas (Rīgā, K. Valdemāra ielā 2A) foajē, kur tos varēs apskatīt ikviens interesents. Kolekcijas monētas \"Ukrainas brīvībai\" sudraba virsmu skarošās burtzīmes katra savā ritmā gan iegraužas plaknē, gan paceļas tai pāri vai ienirst sudraba spogulī. Tā ir tuvās distances realitāte, paskaidro Latvijas Bankā. Monētas reversā attēlotais putns ar zelta zvaigznīti ir nākotnes apsolījuma tēls politiskajā telpā – Ukrainai kļūstot par savējo Eiropas Savienībā. Tas ir arī liecinājums un reizē atgādinājums – gara lidojumam brīvības garants ir klātesošs. Jauno monētu no 15. decembra plkst. 12 varēs iegādāties Latvijas Bankas numismātikas produktu iegādes vietnē \"e-monētas.lv\". Monētas cena – 75,50 eiro, iegādes limits vienai personai – 5 monētas. Monētas tirāža ir 8000 eks. Monēta izgatavota \"Lietuvos monetų kalykla\" (Lietuva).", "link": "https://www.delfi.lv/bizness/37293360/bankas_un_finanses/55027596/latvijas-banka-izlaidis-ukrainas-cinai-par-brivibu-veltitu-monetu"},
{"title": "'CleanR grupa' emitējusi obligācijas 15 miljonu eiro apmērā", "category": "Finanses", "body": "\"CleanR grupas\" pārstāvji norāda, ka pieprasījums pēc koncerna obligācijām bija pusotru reizi lielāks nekā piedāvājums. Obligācijām pieteicās vairāk nekā 80 investoru no visām trim Baltijas valstīm. Tostarp interesi izrādīja investori no Latvijas. Aptuveni puse no koncerna obligacionāriem ir institucionālie investori. Pēc kompānijā minētā, obligāciju emisijā piesaistītie līdzekļi tiks novirzīti grupas investīciju plāna īstenošanai, lai paplašinātu un diversificētu koncerna uzņēmumu piedāvāto pakalpojumu klāstu, vienlaikus stiprinot uzņēmumu pozīcijas atkritumu apsaimniekošanas, teritoriju un pilsētvides uzturēšanas jomā. Obligācijas slēgtā piedāvājuma formā investoriem piedāvātas ar gada kupona likmi 6,5% plus trīs mēnešu EURIBOR. Emitētās obligācijas plānots iekļaut biržas \" Nasdaq Riga \" alternatīvajā tirgū \"First North\" ne vēlāk kā 12 mēnešu laikā no emisijas brīža. Obligāciju emisiju organizēja \" Signet Bank \". Jau vēstīts, ka \"CleanR grupā\" ietilpst 20 uzņēmumu, tostarp sadzīves atkritumu apsaimniekošanas uzņēmums \"CleanR\", industriālo atkritumu apsaimniekošanas uzņēmums SIA \"CleanR Verso\"\" telpu uzkopšanas uzņēmums SIA \"Vizii\" un pilsētvides apsaimniekošanas uzņēmums SIA \"Vizii Urban\". \"CleanR grupa\" akcionārs ir Guntars Kokorevičs. Grupas apgrozījums 2021.gadā bija 53,779 miljoni eiro, kas ir par 3,2% vairāk nekā gadu iepriekš, savukārt kompānijas peļņa pieauga par 4,2% - līdz 5,95 miljoniem eiro.", "link": "https://www.delfi.lv/bizness/37293360/bankas_un_finanses/55028092/cleanr-grupa-emitejusi-obligacijas-15-miljonu-eiro-apmera"},
{"title": "'Nākotnes kapitāls': Portfeļa izmaiņas uz 2022. gada četrdesmit devīto nedēļu", "category": "Finanses", "body": "2021. gadā Konstantīns Kuzikovs sāka investēt 50 eiro nedēļā akciju tirgū. Mērķis ir desmit gadu laikā sasniegt kapitāla vērtību 36 000 eiro. Sākot no janvāra, arī Raivis Vilūns ir sācis investēt, bet viņš izmanto daudz ienesīgākus un riskantākus finanšu instrumentus. Kā veicas gan Konstantīna, gan Raivja portfelim, jūs varat uzzināt šajā rakstā, bet par abu investoru plāniem un stratēģijām var uzzināt raidījumā \" Nākotnes kapitāls \". Iepriekšējā nedēļā “S&P 500” indekss nokrita par 117,64 punktiem jeb -2,9%. ASV fondu indeksi piektdien uzrādīja vājas virzienu izmaiņas. Galvenais faktors tam bija informācija par ASV ražotāju cenu indeksu (PPI indekss), kas novembrī pieauga par 7,4% gada izteiksmē un par 0,3% salīdzinājumā ar oktobri. Analītiķi prognozēja mazāku pieaugumu. Tas liecina, ka cīņa ar inflāciju turpinās. Šonedēļ tirgus arī gaida kas notiks otrdien FRS sanāksmē. Analītiķi prognozē, ka pēc FRS sanāksmes bāzes procentu likme tiks paaugstināta par 50 bāzes punktiem. Kopumā Baltijas tirgum šī bija laba nedēļa. Ir novērojama stabila Baltijas akciju izaugsme. Galvenais indekss, kas apkopo aktīvāk tirgotās akcijas “OMX Baltic Benchmark” uzrāda, ka videējā vērtība kāpj. Tomēr nav teikts, ka pozitīvā virzība saglabāsies, ja ASV un citos lielajos tirgos situācija pasliktināsies. Arī kriptovalūtu pasaulē, lai gan “ Bitcoin ” pēdējās nedēļās stabili turās pie 17 tūkstošu atzīmes, nekādas izteikti pozitīvas vērsmas nav redzamas – šķiet, ka investori ir ļoti piesardzīgi. Nav uzticības, ka “kriptoziema” tuvākajā laikā beigsies. Kopīga situācija ar Kuzikova akcijām ir šāda: Šoreiz tikai viena akcija parādīja pozitīvo izaugsmi – “Procter&Gamble” (PG) ar +0,02%. Vislielāko vērtības kritumu parādīja “Google” (GOOGL) ar -0,29%, un jau otru nedēļu pēc kārtas “WALMART” (WMT) ar -0,39%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Kuzikovs turpinās investēt enerģētikā “Iepriekšēja nedēļā investēju mediju segmentā, šonedēļ izvēle būs finanses, jo tas ir pēdējais sektors mana portfelī, kurā investīcijas bija mazākas par 400 eiro. Pēc tam tad atkal fokusēšos uz ETF segmentu. Galvenais ka turpinu sekot savam plānam un investēt līdzīgas summas visos segmentos”. Vilūns turpina papildināt Baltijas portfeli \"Turpināšu pakāpeniski ieguldīt naudu Baltijas tirgū. Pēdējo nedēļu dati un nākamā gada prognozes liecina, ka Baltijas tirgus varētu lēnām turpināt augt\"", "link": "https://www.delfi.lv/bizness/37293360/bankas_un_finanses/55026582/nakotnes-kapitals-portfela-izmainas-uz-2022-gada-cetrdesmit-devito-nedelu"},
{"title": "Bēguļojošais kriptomiljonārs Do Kvons, iespējams, slēpjas Serbijā", "category": "Finanses", "body": "Seulas prokuratūra paziņoja, ka sadarbojas ar Serbiju, lai kriptouzņēmēju aizturētu, ziņo BBC. 31 gadu vecais Kvons, kurš tika apsūdzēts par krāpšanu un kapitāla tirgus likumu pārkāpumiem kriptovalūtas sabrukuma pavasarī. \"Delfi Bizness\" jau vēstīja, ka  septembrī Interpols izdeva starptautisku orderi viņa arestam . Interpola \"Sarkanais paziņojums\" ir lūgums tiesībaizsardzības iestādēm visā pasaulē atrast un provizoriski arestēt personu, kas gaida izdošanu, nodošanu vai līdzīgu tiesvedību. Oktobrī Dienvidkorejas prokurori paziņoja, ka viņš pēc  Singapūras  pamešanas caur Dubaiju devies uz nezināmu valsti. BBC skaidro, ka Dienvidkorejai un  Serbijai  nav izdošanas līguma, taču iepriekš abas ir piekritušas lūgumiem saskaņā ar Eiropas Konvenciju par izdošanu. Kvons rudenī vietnē \"Twitter\" paziņoja, ka viņam nav ko slēpt un viņš \"pilnībā sadarbojas\" ar valdības aģentūrām. \"Ar jebkuru valsts aģentūru, kas ir izrādījusi interesi sazināties, mēs pilnībā sadarbojamies, un mums nav nekā slēpjama,\" sacīja Kvons, nesniedzot precīzāku informāciju par savu atrašanās vietu. Dienvidkorejas prokurori gan apgalvojuši, ka Kvons \"acīmredzami bēg\", vēsta ziņu aģentūra \"Yonhap\". Ziņojumā teikts, ka viņš plānoja bēgt no valsts jau pirms \"Luna\" sabrukšanas maijā. Prokurori arī sacīja, ka Kvons nesadarbojas, un ar advokāta starpniecību paziņoja, ka viņam nav nodoma ierasties uz nopratināšanu.", "link": "https://www.delfi.lv/bizness/37293360/bankas_un_finanses/55029956/begulojosais-kriptomiljonars-do-kvons-iespejams-slepjas-serbija"},
{"title": "Kratīšanas 'Baltic International Bank' saistītas ar iespējamu naudas atmazgāšanu", "category": "Finanses", "body": "Izmeklēšanas darbības \" Baltic International Bank \" notikušas kriminālprocesā par iespējamu noziedzīgi iegūtu līdzekļu legalizēšanu lielā apmērā, liecina aģentūras LETA rīcībā esošā informācija. Neminot bankas nosaukumu, Valsts policijas preses pārstāve Ilze Jurēvica apstiprināja, ka policija izmeklē kriminālprocesu par iespējamu noziedzīgi iegūtu līdzekļu legalizēšanu lielā apmērā un pirmdien veiktas kriminālprocesuālās darbības Rīgā. Patlaban neviena persona nav aizturēta un policija plašākus komentārus nesniegs. Krimināllikums par noziedzīgi iegūtu līdzekļu legalizēšanu lielā apmērā paredz brīvības atņemšanu no trim līdz 12 gadiem, konfiscējot mantu vai bez mantas konfiskācijas. Jau ziņots, ka Finanšu un kapitāla tirgus komisijas ( FKTK ) padome pirmdien ārkārtas sēdē  nolēma apturēt finanšu pakalpojumu sniegšanu bankā \"Baltic International Bank\".  Lēmums pieņemts, rūpējoties par Latvijas finanšu sektora stabilitāti un bankas klientu interešu aizsardzību. FKTK atzinusi \"Baltic International Bank\" par tādu finanšu iestādi, kas ir nonākusi vai nonāks finanšu grūtībās, un lēmusi neveikt \"Baltic International Bank\" noregulējumu, proti, neīstenot pasākumus bankas darbības stabilizēšanai. FKTK lēmums paredz, ka 12.decembrī plkst.18 bankai pilnībā bija jāpārtrauc finanšu pakalpojumu sniegšana, ieskaitot klientu maksājumu izpildi. Tas nozīmē, ka no šī brīža \"Baltic International Bank\" karšu, internetbankas un maksājumu darbība ir apturēta. Šāds lēmums pieņemts, lai nepieļautu līdzekļu aizplūšanu no bankas un aizsargātu bankas klientu un kreditoru intereses. FKTK lēmumu atzīt \"Baltic International Bank\" par tādu finanšu iestādi, kas ir nonākusi vai nonāks finanšu grūtībās, pamatojusi ar to, ka banka ilgstoši nevar nodrošināt dzīvotspējīgas stratēģijas ieviešanu. Līdzšinējā darbības stratēģija neatbilst bankas iespējām un nav īstenojama, tāpēc banka ilgstoši nenodrošina pelnītspējīgu biznesa modeli. Tāpat bankai bijuši nopietni iekšējās pārvaldības trūkumi, tostarp noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā. Neraugoties uz FKTK centieniem panākt uzlabojumus šajās jomās, banka nav nodrošinājusi to, ka tās darbība atbilst kredītiestāžu darbību regulējošo normatīvo aktu prasībām, kā arī turpinājusies tendence. ka banka strādā ar zaudējumiem, nespēj atjaunot pelnītspēju, nenodrošina atbilstošu iekšējās kontroles sistēmu un stabilu nākotnes redzējumu. Pēc FKTK rīcībā esošās informācijas 2. decembrī \"Baltic International Bank\" kopā bija 1580 klientu, no tiem 280 klientiem bankas konta atlikums ir 0. Atbilstoši Noguldījumu garantiju likumam valsts garantē atlīdzības izmaksu par visu veidu noguldījumiem līdz 100 000 eiro. Pēc sākotnējām aplēsēm pilnībā savus noguldījumus garantētās atlīdzības veidā saņems 1012 bankas klientu. FKTK rūpēsies, lai garantētās atlīdzības izmaksas process būtu klientiem pēc iespējas ātrāks un ērtāks, un visdrīzākajā laikā informēs par turpmākajām darbībām. Likums paredz, ka piecu darbdienu laikā no dienas, kad FKTK konstatējusi bankas nespēju izmaksāt noguldījumus, jāpieņem lēmums par noguldījumu nepieejamību. Ne vēlāk kā septiņu darbdienu laikā pēc dienas, kad iestājusies noguldījumu nepieejamība, jāuzsāk garantētās atlīdzības izmaksa. LETA pirmdienas vakarā novēroja, ka policisti, izsitot ieejas durvis, bija iekļuvuši bankas ēkā Grēcinieku ielā, Vecrīgā. Neoficiāla informācija liecināja, ka kratīšanas notika arī bankas amatpersonu dzīvesvietās. Iepriekš šī gada martā \"Baltic International Bank\" ziņoja, ka vairākuma akciju īpašnieki  Valērijs Belokoņs  un Vilorijs Belokoņs vienojušies par daļu akciju pārdošanu Apvienoto Arābu Emirātu (AAE) šeiham Hamadam bin Halifam bin Mohammedam al Nahjanam, kurš tādējādi kļūtu par bankas lielāko akcionāru. Darījumu bija plānots pabeigt pēc Eiropas Centrālās bankas un FKTK apstiprinājuma saņemšanas. Tās netika saņemts. FKTK padome šī gada augustā piemēroja \"Baltic International Bank\" soda naudu 5325 eiro apmērā par revidēta gada pārskata savlaicīgu neiesniegšanu un nepubliskošanu. \"Baltic International Bank\" šogad deviņos mēnešos strādāja ar zaudējumiem 7,186 miljonu eiro apmērā, kas ir 3,6 reizes vairāk nekā pērn attiecīgajā periodā. Bankas aktīvi 2022.gada 30.septembrī bija 195,29 miljonu eiro apmērā, kas ir par 7,1% jeb 14,88 miljoniem eiro mazāk nekā 2021.gada beigās, kad \"Baltic International Bank\" aktīvi bija 210,171 miljons eiro. Septembra beigās \"Baltic International Bank\" kapitāla un rezervju apmērs bija 33,519 miljoni eiro, kas ir par 8,3% mazāk nekā 2021.gada beigās. \"Baltic International Bank\" pagājušajā gadā strādāja ar auditētajiem zaudējumiem 5,091 miljona eiro apmērā, kas ir 4,3 reizes vairāk nekā 2020.gadā. Savukārt bankas aktīvi 2021.gada 31.decembrī bija 210,771 miljona eiro apmērā, kas ir par 3,1% jeb 6,675 miljoniem eiro mazāk nekā 2020.gada beigās. Bankas lielākie akcionāri 2022.gada septembra beigās bija Valērijs Belokoņs (38,13%) un Vilorijs Belokoņs (21,3%). Pēc aktīvu apmēra \"Baltic International Bank\" 2021.gada beigās bija 10.lielākā banka Latvijā.", "link": "https://www.delfi.lv/bizness/37293360/bankas_un_finanses/55032048/kratisanas-baltic-international-bank-saistitas-ar-iespejamu-naudas-atmazgasanu"},
{"title": "FKTK aptur finanšu pakalpojumu sniegšanu 'Baltic International Bank'", "category": "Finanses", "body": "Rūpējoties par Latvijas finanšu sektora stabilitāti un bankas klientu interešu aizsardzību,  Finanšu un kapitāla tirgus komisijas  ( FKTK ) padome šodien ārkārtas sēdē ir pieņēmusi lēmumu apturēt finanšu pakalpojumu sniegšanu \" Baltic International Bank  SE\" (BIB). FKTK atzinusi šo banku par finanšu iestādi, kas ir nonākusi vai nonāks finanšu grūtībās, un lēmusi neveikt \"Baltic International Bank SE\" noregulējumu, proti, neīstenot pasākumus bankas darbības stabilizēšanai, portālu \"Delfi\" informēja FKTK. FKTK lēmums paredz, ka pirmdien 18.00 bankai pilnībā jāpārtrauc finanšu pakalpojumu sniegšana, ieskaitot klientu maksājumu izpildi. Tas nozīmē, ka no šī brīža Baltic International Bank SE karšu, internetbankas un maksājumu darbība ir apturēta. Šāds lēmums pieņemts, lai nepieļautu līdzekļu aizplūšanu no bankas un aizsargātu bankas klientu un kreditoru intereses. FKTK savu lēmumu atzīt BIB par tādu finanšu iestādi, kas ir nonākusi vai nonāks finanšu grūtībās, ir pamatojusi ar to, ka banka ilgstoši nevar nodrošināt dzīvotspējīgas stratēģijas ieviešanu. Līdzšinējā darbības stratēģija neatbilst bankas iespējām un nav īstenojama, tāpēc banka ilgstoši nenodrošina pelnītspējīgu biznesa modeli. Tāpat bankai ir nopietni iekšējās pārvaldības trūkumi, tostarp noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā. Neraugoties uz FKTK centieniem panākt uzlabojumus šajās jomās, banka nav nodrošinājusi to, ka tās darbība atbilst kredītiestāžu darbību regulējošo normatīvo aktu prasībām, kā arī tā turpina pastāvošo tendenci – banka strādā ar zaudējumiem, nespēj atjaunot pelnītspēju, nenodrošina atbilstošu iekšējās kontroles sistēmu un stabilu nākotnes redzējumu. FKTK, veicot Latvijā licencētu kredītiestāžu uzraudzību, pastāvīgi vērtē BIB darbības stratēģiju un tās īstenošanu, procedūras un īstenotos pasākumus, lai gūtu priekšstatu, kā banka nodrošina normatīvo prasību ievērošanu un risku pārvaldību. Pēc FKTK rīcībā esošās informācijas šogad 2. decembrī BIB kopā bija 1580 klientu, no tiem 280 klientiem bankas konta atlikums ir 0. Atbilstoši Noguldījumu garantiju likumam valsts garantē atlīdzības izmaksu par visu veidu noguldījumiem līdz 100 000 eiro. Pēc sākotnējām aplēsēm pilnībā savus noguldījumus garantētās atlīdzības veidā saņems 1012 bankas klientu. FKTK rūpēsies, lai garantētās atlīdzības izmaksas process būtu klientiem pēc iespējas ātrāks un ērtāks, un visdrīzākajā laikā informēs par turpmākajām darbībām. Likums paredz, ka piecu darbdienu laikā no dienas, kad FKTK konstatējusi bankas nespēju izmaksāt noguldījumus, jāpieņem lēmums par noguldījumu nepieejamību. Ne vēlāk kā septiņu darbdienu laikā pēc dienas, kad iestājusies noguldījumu nepieejamība, jāuzsāk garantētās atlīdzības izmaksa. Portālam \"Delfi\" pirmdienas vakarā neizdevās sazināties ar banku. \"Baltic International Bank\" iepriekš 2021. gada novembrī ziņoja, ka piesaistījusi 12 miljonus eiro pamatkapitālā, emitējot jaunas akcijas un par akcionāriem piesaistot ārvalstu investorus no Šveices un Apvienotajiem Arābu Emirātiem (AAE). Savukārt šogad martā banka ziņoja, ka tās dibinātāji un vairākuma akciju īpašnieki Valērijs Belokoņs un Vilorijs Belokoņs vienojušies pārdot vienam no jaunajiem investoriem - šeiham Hamadam Bin Khalifa Bin Muhammedam al Nahjanu (Hamad Bin Khalifa Bin Muhammed Al Nahyan) - daļu bankas akciju, kā rezultātā viņš kļūtu par bankas lielāko akcionāru. Toreiz martā banka norādīja, ka darījums tiks pabeigts pēc Eiropas Centrālās bankas un Finanšu un kapitāla tirgus komisijas apstiprinājuma. FKTK šogad februārī, vēl pirms marta ziņām par bankas akciju vairākuma daļu pārdošanas darījuma, norādīja, ka seko līdzi akcionāru maiņas darījumam un nodrošina uzraudzības pasākumus. Tolaik FKTK norādīja, ka bankai ir jāpaveic vairāki mājasdarbi gan saistībā ar akcionāru darījumu, gan arī iekšējās kontroles sistēmas stiprināšanā, un tie ir būtiski, lai banka būtu gatava jauniem biznesa virzieniem un attīstības scenārijiem. Februārī FKTK izteica cerību, ka nepieciešamie mājasdarbi drīzumā tiks paveikti. Taču tas tā arī nenotika, pirmdien portālam \"Delfi\" sacīja FKTK.", "link": "https://www.delfi.lv/bizness/37293360/bankas_un_finanses/55030122/fktk-aptur-finansu-pakalpojumu-sniegsanu-baltic-international-bank"},
{"title": "'Baltic International Bank' nav spējusi nodrošināt cīņu ar finanšu noziegumiem, skaidro FKTK. Pilns ieraksts", "category": "Finanses", "body": "\"Baltic International Bank SE\" , kuras darbību nupat apturējusi  Finanšu un kapitāla tirgus komisija (FKTK) , pēdējos gadus bijusi pastiprinātā uzraudzības režīmā. Uzraugs tai vairāku gadu laikā piemērojis dažādus instrumentus, tāpat FKTK piemērojusi tiesiskos pienākumus ar mērķi stabilizēt darbību, bet līdz pat šim brīdim banka nav spējusi izpildīt šos tiesiskos pienākumus un atjaunot darbību, preses konferencē otrdien sacīja FKTK priekšsēdētāja Santa Purgaile. Banka nav ilgstoši spējusi nodrošināt dzīvotspējīgu un ilgtspējīgu biznesa modeli, kā arī iekšējās kontroles sistēmās nav bijušas likumam atbilstošas, banka nav spējusi ievērot Kredītiestāžu likuma prasības un efektīvu cīņu ar naudas atmazgāšanas novēršanu, sacīja Purgaile. “Neesam redzējuši ne vēlmi, ne spēju šos pasākumus īstenot,” uzsver Purgaile. Viņa uzsvēra, ka nebija viens rādītājs vai pārkāpums, kura dēļ FKTK pieņēma lēmumu apturēt bankas darbību. Tā kā ne banka, ne akcionāri laicīgi nenovērsa pārkāpumus, FKTK padome nolēma neveikt bankas noregulējumu, kas nozīmē neveikt pasākumus darbības stabilizēšanai. Līdz ar bankas darbības apturēšanu FKTK lēmusi arī par noguldījumu nepieejamību, un jau tuvākajā laikā - ne vēlāk kā septiņu dienu laikā - sāksies garantētās atlīdzības izmaksa, šobrīd komisija pie tā strādā. Nauda noguldījumu garantiju fondā pietiks, un pašas bankas aktīvi ir pietiekami, lai atmaksātu noguldījumu garantiju fondam garantētās atlīdzības, uzsvēra Purgaile. Kopējā atgūto līdzekļu summa būs atkarīga no tiešo un netiešo aktīvu realizācijas, tādējādi galarezultāts būs atkarīgs no veiksmīgas realizācijas. Aptuveni 700 no bankas 1580 klientiem ir rezidenti, gan privātpersonas, gan uzņēmēji, savukārt pārējie ir nerezidenti. FKTK arī iesniegs ECB priekšlikumu par bankas licences anulēšanu. Purgaile žurnālistiem arī sacīja, ka ir informēta par policijas darbībām, kas pirmdienas vakarā bankā veica kratīšanu, taču FKTK lēmums un policijas aktivitātes nav tiešā veidā saistītas. \"Par ko ierosināts kriminālprocess un kādas procesuālās darbības veic tiesībsargājošās insitūcijas es nezinu un nevaru komentēt. Mēs zinām tikai to, ka bankā nebija sakārtotas iekšējās kontroles sistēmas atbilstošā līmeni, arī jomā, kas saistīta ar finanšu noziegumiem,\" sacīja Purgaile. Viņa vairākkārt preses konferences laikā norādīja, ka banka nebija pelnītspējīga, un, lai gan FKTK ilgstoši komunicējis ar banku, uzraugs nav redzējis uzlabojumus. Lai gan pērn novembrī \"Baltic International Bank\" paziņoja, ka piesaistījusi kapitālu 12 miljonu eiro apmērā, emitējot jaunas akcijas, FKTK norādīja, ka bankai un investoriem bija jāveic mājasdarbi, lai varētu ieskaitīt šo akciju emisiju pamatkapitālā. Līdz šim brīdim mājasdarbi nav paveikti – tās ir vairākas lietas, kas saistītas ar investoru izpēti, gan darbības stratēģijas izveidošanu, gan ilgtspējīga biznesa modeļa izveidošanu, skaidroja FKTK vadītāja. Purgaile arī sacīja, ka \"Baltic International Bank\" darbības apturēšana nesašūpos Latvijas finanšu sektora stabilitāti. \"Finanšu sektors un pārējās bankas strādā neatkarīgi, stabili. Šōbrīd šī banka ir viena no mazākajām bankām Latvijā ar nelielu klientu skaitu, kā rezultātā finanšu sektors netiks ietekmēts negatīvi,\" sacīja Purgaile. Jau vēstīts, ka līdz ar FKTK lēmumu apturēt bankas darbību no pirmdienas plkst.18 nedarbojas \"Baltic International Bank\" izsniegtās maksājumu kartes, internetbanka, kā arī nav iespējams veikt maksājumus. Šāds lēmums pieņemts, lai nepieļautu līdzekļu aizplūšanu no bankas. Banka pēdējo gadu laikā vairākkārt nonākusi uzrauga  uzmanības lokā saistībā ar dažādiem pārkāpumiem, par kuriem piemēroti arī vairāki sodi, kā arī tās vārds figurējis ārvalstu dokumentos saistībā ar jurista Sergeja Magņitska un Ukrainas gāztā prezidenta Viktora Janukoviča vārdiem. \"Baltic International Bank\" šogad 2. decembrī kopā bija 1580 klientu, no tiem 280 klientiem bankas konta atlikums ir 0. Savukārt 1012 bankas klientiem, pēc sākotnējām aplēsēm, ir noguldījumi līdz 100 000 eiro, tādējādi viņi pilnībā saņems savus noguldījumus valsts garantētās atlīdzības veidā, ziņoja FKTK. \"Baltic International Bank\" 1993. gadā dibināja brāļi  Valērijs Belokoņs  un Vilorijs Belokoņs, kuri līdz šim bija bankas lielākie akcionāri. 2021. gada novembrī banka ziņoja, ka piesaistījusi 12 miljonus eiro pamatkapitālā, emitējot jaunas akcijas un par akcionāriem piesaistot ārvalstu investorus no Šveices un Apvienotajiem Arābu Emirātiem (AAE). Savukārt šogad martā banka ziņoja, ka vairākuma akciju īpašnieki Valērijs Belokoņs un Vilorijs Belokoņs vienojušies pārdot vienam no jaunajiem investoriem - šeiham Hamadam Bin Khalifa Bin Muhammedam al Nahjanu (Hamad Bin Khalifa Bin Muhammed Al Nahyan) - bankas akcijas, kā rezultātā viņš kļūtu par bankas lielāko akcionāru. Tiesa, banka neīstenoja FKTK norādītos mājasdarbus gan saistībā ar akcionāru darījumu, gan arī iekšējās kontroles sistēmas stiprināšanā.", "link": "https://www.delfi.lv/bizness/37293360/bankas_un_finanses/55032228/baltic-international-bank-nav-spejusi-nodrosinat-cinu-ar-finansu-noziegumiem-skaidro-fktk-pilns-ieraksts"},
{"title": "Akciju cenas kāpj ASV, bet krītas Eiropas biržās", "category": "Finanses", "body": "ASV dolāra vērtība pret citām svarīgajām valūtām pieauga.  Naftas cenas  palielinājās pēc pagājušās nedēļas krasajiem kritumiem. Analītiķi gaida, kad ASV Federālā rezervju sistēma (FRS) un Eiropas Centrālā banka (ECB) šonedēļ savās sanāksmēs paziņos par procentlikmju paaugstināšanu. Anglijas Banka gatavojas devītajai procentlikmju celšanai pēc kārtas, tās politikas veidotājiem mēģinot samazināt inflāciju, kas sasniegusi vairāku gadu desmitu augstākos līmeņus. \"Ir gaidāms, ka ECB, FRS un Anglijas Banka pacels procentlikmes par 50 bāzes punktiem,\" sacīja \"Interactive Investor\" investīciju vadītāja Viktorija Skolara. ASV biržu indekss \"Dow Jones Industrial Average\" pirmdien pieauga par 1,6% līdz 34 005,04 punktiem, indekss \"Standard & Poor's 500\" kāpa par 1,4% līdz 3990,56 punktiem, bet indekss \" Nasdaq  Composite\" palielinājās par 1,3% līdz 11 143,74 punktiem. Londonas biržas indekss FTSE 100 pirmdien kritās par 0,4% līdz 7445,97 punktiem, Frankfurtes biržas indekss  DAX  30 saruka par 0,5% līdz 14 306,63 punktiem, bet Parīzes biržas indekss CAC 40 samazinājās par 0,4% līdz 6650,55 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien pieauga par 3,0% līdz 73,17 ASV dolāriem par barelu. \"Brent\" markas jēlnaftas cena Londonas biržā kāpa par 2,5% līdz 77,99 dolāriem par barelu. Eiro vērtība pret ASV dolāru pirmdien kritās no 1,0546 līdz 1,0539 dolāriem par eiro, britu mārciņas vērtība pret ASV dolāru kāpa no 1,2262 līdz 1,2268 dolāriem par mārciņu, bet ASV dolāra vērtība pret Japānas jenu palielinājās no 136,57 līdz 137,66 jenām par dolāru. Eiro vērtība pret britu mārciņu kritās no 85,90 līdz 85,87 pensiem par eiro.", "link": "https://www.delfi.lv/bizness/37293360/bankas_un_finanses/55031654/akciju-cenas-kapj-asv-bet-kritas-eiropas-birzas"},
{"title": "Japānas kredītreitingu aģentūra 'R&I' saglabājusi Latvijas kredītreitingu 'A' līmenī", "category": "Finanses", "body": "Japānas kredītreitingu aģentūra \"R&I\" saglabājusi Latvijas kredītreitingu \"A\" līmenī ar stabilu kredītreitinga nākotnes novērtējumu, liecina  Valsts kases  publiskotā informācija. \"R&I\" prognozē, ka Latvijas ekonomikas izaugsmes temps samazināsies, ko ietekmēs augstā inflācija un lielākās daļas Eiropas valstu, kas ir Latvijas tirdzniecības partneres, ekonomikas lejupslīde. Vienlaikus aģentūra atzīmē, ka Latvijas spēcīgā uzņēmējdarbības vide un nākamajos gados pieejamais Eiropas Savienības (ES) fondu finansējums, kuru var izmantot ekonomikas potenciāla kāpināšanai un demogrāfisko izaicinājumu risināšanai, ļauj prognozēt, ka vidējā termiņā Latvijas ekonomika atgriezīsies pirms Covid-19 pandēmijas izaugsmes līmenī. Aģentūra arī min, ka, ņemot vērā Latvijas paveikto enerģētiskās neatkarības stiprināšanas jomā, pastāv maza varbūtība, ka energoresursu pieejamības ierobežošana no Krievijas puses negatīvi ietekmēs Latvijas ekonomiku. Tāpat aģentūra norāda, ka valsts parāda līmenis, kā arī tā apkalpošanas izdevumi, ir zemāki par ES valstu vidējiem rādītājiem un nesaskata riskus valsts parāda ilgtspējai. Iepriekšējo Latvijas kredītreitinga paziņojumu \"R&I\" publicēja 2021.gada 13.decembrī, kad apstiprināja Latvijas kredītreitingu \"A\" līmenī, saglabājot stabilu kredītreitinga nākotnes novērtējumu.", "link": "https://www.delfi.lv/bizness/37293360/bankas_un_finanses/55033400/japanas-kreditreitingu-agentura-r-i-saglabajusi-latvijas-kreditreitingu-a-limeni"},
{"title": "Likmju kāpums vēl nav galā – ECB gaidāmajā sēdē visdrīzāk tās atkal cels", "category": "Finanses", "body": "Pasaules ietekmīgākās centrālās bankas šonedēļ visdrīzāk ar kārtējo bāzes procentu likmes paaugstināšanu noslēgs agresīvāko likmju celšanas gadu pēdējo 40 gadu laikā, taču cīņa pret inflāciju vēl nav beigusies, un visdrīzāk arī nākamajā gadā varēsim sagaidīt jaunus lēmumus par likmju celšanu.  Ceturtdien, 15. decembrī, gaidāma kārtējā  Eiropas Centrālās bankas  sanāksme. Kaut arī aizvien biežāk uzvirmo runas par recesiju eirozonā, inflācija joprojām piecas reizes pārsniedz ECB noteikto mērķa inflāciju, tādēļ centrālā banka turpina rīkoties, un analītiķu prognozes liecina, ka ECB pagaidām ar eiro bāzes likmju celšanu negrasās apstāties, tādēļ šī sanāksme nebūs izņēmums un likme atkal tiks paaugstināta.  Jāatgādina, ka ECB pārziņā esošo procentu likmju gaidāmā kāpuma ietekmē aug arī Euribor likmes, kas raksturo vidējo aizdevuma procentu likmi starpbanku tirgū, piemēram, trīs mēnešiem, sešiem mēnešiem vai gadam. Euribor, savukārt, ir daļa no kopējās procentu likmes aizdevumiem, ko iedzīvotājiem un uzņēmumiem izsniedz kredītiestādes. Šonedēļ gaidāma arī ASV  Federālo Rezervju sistēmas  (FRS) sanāksme, un analītiķi paredz, ka arī tajā tiks paaugstināta bāzes procentu likme.", "link": "https://www.delfi.lv/bizness/37293360/bankas_un_finanses/55029080/likmju-kapums-vel-nav-gala-ecb-gaidamaja-sede-visdrizak-tas-atkal-cels"},
{"title": "'ABLV Bank' likvidatori novembrī atlīdzībā saņēmuši 83 tūkstošus eiro", "category": "Finanses", "body": "Likvidējamās \" ABLV Bank \" likvidatori šogad novembrī atguvuši aktīvus 2,268 miljonu eiro apmērā, kas ir 4,1 reizi vairāk nekā mēnesi iepriekš, kad bankas aktīvi tika atgūti 547 000 eiro apmērā, liecina bankas publiskotā informācija. Tostarp no izsniegtajiem kredītiem 2022. gada novembrī atgūti 2,188 miljoni eiro, no vērtspapīriem - 78 000 eiro, bet no kustamās mantas un citu aktīvu pārdošanas atgūti kopumā 2000 eiro. Tādējādi šogad 11 mēnešos \"ABLV Bank\" likvidatori atguvuši 111,561 miljonu eiro, bet kopš 2018. gada 12. jūnija, kad sākās bankas pašlikvidācijas process, \"ABLV Bank\" likvidatori atguvuši 1,257 miljardus eiro, tostarp 2018. gadā tika atgūti 355,493 miljoni eiro, 2019. gadā - 393,767 miljoni eiro, 2020. gadā - 109,797 miljoni eiro, bet 2021. gadā - 287,058 miljoni. Vienlaikus \"ABLV Bank\" likvidācijas izdevumi šogad novembrī veidoja 1,323 miljonus eiro, tostarp darba samaksa darbiniekiem un atlaišanas pabalsti, iekļaujot nodokļus, bija 740 000 eiro, izdevumi bankas mantas un darba telpu uzturēšanai likvidācijas laikā - 145 000 eiro, likvidatoru atlīdzība, iekļaujot nodokļus, - 83 000 eiro, naudas un finanšu instrumentu glabāšanas izdevumi - 3000 eiro, bet citi likvidācijas izdevumi bija 352 000 eiro. Tādējādi šogad 11 mēnešos bankas likvidācijas izdevumi veido kopumā 32,918 miljonus eiro, bet kopš bankas pašlikvidācijas procesa sākuma \"ABLV Bank\" likvidācijas izdevumi veido kopumā 170,756 miljonus eiro.", "link": "https://www.delfi.lv/bizness/37293360/bankas_un_finanses/55035952/ablv-bank-likvidatori-novembri-atlidziba-sanemusi-83-tukstosus-eiro"},
{"title": "Pērn mājsaimniecību ienākumi auguši nedaudz lēnāk nekā gadu iepriekš", "category": "Finanses", "body": "Pērn mājsaimniecību rīcībā esošie ienākumi, salīdzinot ar 2020. gadu, pieauga par 48 eiro jeb 7,6%, sasniedzot 678 eiro uz vienu mājsaimniecības locekli mēnesī, liecina  Centrālās statistikas pārvaldes  (CSP) 2022. gadā veiktās aptaujas dati. Iedzīvotāju ienākumi pieauga nedaudz lēnāk nekā 2020. gadā, kad ienākumu kāpums bija 8,1%. CSP secinājis, ka vienas personas mājsaimniecībām ienākumi pieauga no 671 eiro mēnesī 2020. gadā līdz 766 eiro mēnesī pagājušajā gadā. Tas ir pieaugums par 14,2%. Nedaudz straujāk – par 14,5% – ienākumi pieauga vientuļajiem senioriem (vismaz 65 gadu vecuma), bet personām līdz 64 gadu vecumam tie pērn palielinājās par 12,8%. Mājsaimniecībām ar vienu pieaugušo un bērniem līdz 17 gadiem ienākumi pieauga no 441 eiro uz vienu mājsaimniecības locekli mēnesī 2020. gadā līdz 502 eiro pērn, bet pāriem ar trīs un vairāk bērniem tie palielinājās no 448 eiro uz vienu mājsaimniecības locekli mēnesī 2020. gadā līdz 495 eiro mēnesī 2021. gadā. Tas ir kāpums par attiecīgi 13,8% un 10,5%. Vislēnāk ienākumi pieauga pāriem ar vienu bērnu un pāriem ar diviem bērniem, attiecīgi par 4,6% un 4,8%. Vērtējot ienākumus starp reģioniem, CSP secinājis, ka tie visaugstākie ir Rīgā, kur pērn sasniedza 791 eiro uz vienu mājsaimniecības locekli mēnesī. Pierīgā dzīvojošajiem ieņēmumi pagājušajā gadā bija 753 eiro uz vienu mājsaimniecības locekli mēnesī, Zemgalē – 631 eiro un Kurzemē – 613 eiro uz vienu mājsaimniecības locekli mēnesī. Viszemākie ienākumi bija Vidzemē – 513 eiro mēnesī un Latgalē – 504 eiro mēnesī. Pilsētās ienākumi uz vienu mājsaimniecības locekli sasniedza 711 eiro mēnesī un laukos – 604 eiro mēnesī. Vienlaikus noskaidrots, ka saņemto sociālo transfertu (pensiju, pabalstu u.c. budžeta maksājumu) summas pagājušajā gadā pieauga ievērojami straujāk nekā ienākumi no algota darba. Ienākumi no sociālajiem transfertiem uz vienu mājsaimniecības locekli pieauga par 16,7% – no 152 eiro mēnesī 2020. gadā līdz 177 eiro mēnesī 2021. gadā. Savukārt mājsaimniecību ienākumi no algota darba uz vienu mājsaimniecības locekli palielinājās tikai par 5% – no 436 līdz 458 eiro mēnesī. Ienākumu no algota darba īpatsvars mājsaimniecību rīcībā esošajos ienākumos veidoja 67,6% un sociālo transfertu īpatsvars – 26,1%. Aptaujā piedalījās 5,8 tūkstoši mājsaimniecību un 10,3 tūkstoši respondentu vecumā no 16 gadiem.", "link": "https://www.delfi.lv/bizness/37293360/bankas_un_finanses/55033388/pern-majsaimniecibu-ienakumi-augusi-nedaudz-lenak-neka-gadu-ieprieks"},
{"title": "Akciju cenas kāpj, ASV dolāra vērtība krītas", "category": "Finanses", "body": "Akciju cenas  ASV  un  Eiropas  biržās otrdien pieauga, bet ASV dolāra vērtība kritās, ASV inflācijas tempam palēninoties vairāk, nekā bija gaidīts, kas ASV Federālajai rezervju sistēmai (FRS) paver iespēju piebremzēt procentlikmju celšanu. ASV patēriņa cenas gada griezumā pieauga par 7,1% novembrī salīdzinājumā ar 7,7% oktobrī, liecina ASV Nodarbinātības ministrijas dati. Patēriņa cenu indekss (CPI), kuru analītiķi bija prognozējuši augstākā līmenī, ir uzmanīgi vērots inflācijas rādītājs. Ir gaidāms, ka FRS trešdien paaugstinās procentlikmes par 50 bāzes punktiem, kas ir mazāks paaugstinājums nekā iepriekšējās četras reizes. Zemāka inflācija un zemākas procentlikmes ir labvēlīgas uzņēmumiem. Akciju cenas Eiropas biržās pieauga pēc ASV inflācijas datu publicēšanas. Palielinājās arī galvenie Volstrītas indeksi. Iespējamība, ka FRS piebremzēs procentlikmju paaugstināšanu, bija nelabvēlīga ASV dolāra vērtībai. ASV dolāra vērtība pret citām svarīgajām valūtām kritās par vairāk nekā vienu procentu, bet šis kritums vēlāk samazinājās. ASV dolāra vērtības kritums veicināja naftas cenu palielināšanos. ASV biržu indekss \"Dow Jones Industrial Average\" otrdien pieauga par 0,3% līdz 34 108,64 punktiem, indekss \"Standard & Poor's 500\" kāpa par 0,7% līdz 4019,65 punktiem, bet indekss \" Nasdaq  Composite\" palielinājās par 1,0% līdz 11 256,81 punktam. Londonas biržas indekss FTSE 100 otrdien pieauga par 0,8% līdz 7502,89 punktiem, Frankfurtes biržas indekss  DAX  30 kāpa par 1,3% līdz 14 497,89 punktiem, bet Parīzes biržas indekss CAC 40 palielinājās par 1,4% līdz 6744,98 punktiem. Ņujorkas  biržas elektroniskajā tirdzniecībā WTI markas jēlnaftas cena otrdien pieauga par 0,7% līdz 73,66 ASV dolāriem par barelu. \"Brent\" markas jēlnaftas cena Londonas biržā kāpa par 3,4% līdz 80,68 dolāriem par barelu. Eiro vērtība pret ASV dolāru otrdien pieauga no 1,0539 līdz 1,0635 dolāriem par eiro, britu mārciņas vērtība pret ASV dolāru kāpa no 1,2268 līdz 1,2366 dolāriem par mārciņu, bet ASV dolāra vērtība pret Japānas jenu samazinājās no 137,66 līdz 135,59 jenām par dolāru. Eiro vērtība pret britu mārciņu pieauga no 85,87 līdz 85,96 pensiem par eiro.", "link": "https://www.delfi.lv/bizness/37293360/bankas_un_finanses/55036114/akciju-cenas-kapj-asv-dolara-vertiba-kritas"},
{"title": "Vairāki sodi, aizdomīga nauda un arābu investors – kā līdz šim strādāja 'Baltic International Bank'", "category": "Finanses", "body": "Finanšu un kapitāla tirgus komisija (FKTK) nupat paziņojusi, ka aptur finanšu pakalpojumu sniegšanu \"Baltic International Bank SE\". Banka pēdējo gadu laikā ne vienu reizi vien nonākusi uzrauga uzmanības lokā saistībā ar dažādiem pārkāpumiem, par kuriem piemēroti arī vairāki sodi, kā arī tās vārds figurējis ārvalstu dokumentos saistībā ar jurista Sergeja Magņitska un Ukrainas gāztā prezidenta Viktora Janukoviča vārdiem. Laika gaitā mainījies bankas nosaukums, sākotnēji tā tika dibināta kā AS \"Baltijas Starptautiskā banka\". Vēlāk kredītiestāde pārtapa par \"Baltic International Bank\". \"Baltic International Bank\" nekad nav izcēlusies ar milzīgiem finanšu rādītājiem un jau no darbības pirmsākumiem ieņēmusi konkrētu nišu. Jau 1994. gadā tā kā pirmā sāka piedāvāt privātbaņķieru pakalpojumus un šo stratēģiju turpināja līdz pat šim brīdim.", "link": "https://www.delfi.lv/bizness/37293360/bankas_un_finanses/55032018/vairaki-sodi-aizdomiga-nauda-un-arabu-investors-ka-lidz-sim-stradaja-baltic-international-bank"},
{"title": "Neērtā taisnība: kur šobrīd ieguldīt, lai cīnītos ar inflāciju?", "category": "Finanses", "body": "Aizvadītais gads pasaulei bijis politisku, humānu un ekonomisku izaicinājumu pilns. Karam Ukrainā novedot pie inflācijas uzplaiksnījuma, šobrīd piedzīvojam monetārās sistēmas pārprogrammēšanu, un šādā vidē kapitāla vērtības saglabāšana ir liels izaicinājums, saka bankas “ Citadele ” meitas uzņēmuma “CBL Asset Management” valdes loceklis un fondu pārvaldīšanas nodaļas vadītājs Andris Kotāns. Viņš atzīmē, ka 2022. gads ir bijis pagrieziena punkts pasaules ekonomikā – gadiem ilgusī atbalstošā monetārā politika inflācijas rezultātā ir nonākusi strupceļā, izraisot centrālo banku bāzes procentu mērķtiecīgu paaugstināšanu. \"Šo inflācijas uzplaiksnījumu diemžēl veicināja traģēdija – karadarbība  Eiropas  kontinentā. Taču var teoretizēt, ka šāds monetāro notikumu pavērsiens kalpojis kā noderīgs attaisnojums centrālajām bankām beidzot izkāpt no negatīvo likmju apburtā loka,\" teic eksperts. Kotāns uzskata, ka, raugoties vidējā un ilgākā termiņā, ļoti iespējams šis ir veselīgs pavērsiens pasaules ekonomikai, kur naudai un kapitālam ir atgriezta pozitīva vērtība, un tas ir pamats veselīgai kapitāla izvietošanai un produktīvai ekonomiskai izaugsmei. \"Taču šogad izjutām tikai īstermiņa efektus šai pārejai no viena monetārā režīma uz citu – satricinājumus un perturbācijas, kam finanšu tirgi ir krāšņākais spogulis. Caurmērā visu finanšu aktīvu vērtības ir zemākas kā gada sākumā, īstermiņā iecenojot zemāku ekonomisko izaugsmi un augstāku kapitāla cenu,\" atzīst \"CBL Asset Management\" pārstāvis. Lūkojoties nākotnē, lai gan ziņu lentas turpina būt pārpildītas ar satraucošiem notikumiem, nosacījumi ieguldītājiem vidējā un ilgākā termiņā ir kļuvuši, ļoti iespējams, labvēlīgāki, viņš uzskata. Procentu likmju produktiem (obligācijām, depozītiem utt.) ir atjaunots pozitīvs un daudzviet pat pievilcīgs ienesīgums, un ir izzuduši iepriekš nesamērīgi augsti novērtējumi akciju (sevišķi uz izaugsmi vērstos) tirgos. Finanšu tirgu un ekonomiku reti spēj pārsteigt viena un tā pati tēma vairākkārt, saka Kotāns. Tas ļaujot domāt, ka tirgus šobrīd ir gatavs absorbēt ievērojami plašāku militāro notikumu scenāriju spektru kā pirms gada. \"Tomēr nav jābūt finanšu profesionālim, lai saprastu acīmredzamo – ja konflikts Ukrainā eskalēsies citos līmeņos vai attīstīsies reāla militāra konfrontācija starp  ASV  un Ķīnu – ieguvēju nebūs, un to redzēsim arī finanšu tirgos. Ar šo militāro rēgu pasaulei un finanšu tirgiem jāsadzīvo, tomēr augstākminētās finanšu vides pārmaiņas un attiecīgi uzaudzētais atdeves potenciāls dod zināmu optimismu vismaz vidējā termiņā,\" viņš saka. \"Neērtā taisnība ir tāda, ka faktiski neeksistē instrumenti, kas bez riska uzņemšanās pilnībā spēj segt inflāciju. ASV jau redzam gada inflācijas tempu palēnināšanos, un šai tendencei būtu jāsasniedz Eiropa 2023. gada pirmajā pusē. Lai arī kāds precīzi ir pēdējo 12 mēnešu inflācijas cipars, atrodamies fundamentāli atšķirīgā situācijā kā iepriekš. Obligācijas un to fondi kļuvuši par reālu alternatīvu naudas ieguldījumiem. Piemēram, cīņā ar inflāciju jau var noderēt salīdzinoši drošās attīstīto valstu investīciju reitinga korporatīvās obligācijas, kuru ienesīgums līdz dzēšanai Eiropā šobrīd svārstās 3.0% - 3.3% diapazonā (ilustrācijai 5 gadu termiņā). Augstāka riska obligāciju fondiem, kas iegulda zemāka reitinga uzņēmumu parāda vērtspapīros vai attīstības valstu tirgos, portfeļu vidējie ienesīgumi uzlēkuši daudz iespaidīgāk līdz 6% - 8% EUR izteiksmē, tomēr šajā segmentā kāda daļa no ienesīguma jārezervē kredītzaudējumiem, kādi neizbēgami tirgos dažviet būs uz izaicinošās ekonomikas izaugsmes fona,\" skaidro Kotāns. Vienlaikus nav mainījies tas, ka, lai ar savām investīcijām censtos apsteigt inflācijas tempus, vidējā termiņā bez ieguldījumiem akcijās neiztikt, atzīst eksperts.", "link": "https://www.delfi.lv/bizness/37293360/bankas_un_finanses/55036252/neerta-taisniba-kur-sobrid-ieguldit-lai-cinitos-ar-inflaciju"},
{"title": "'Danske Bank' ASV atzīst vainu krāpniecībā; maksās divu miljardu dolāru naudassodu", "category": "Finanses", "body": "Dānijas banka \" Danske Bank \" atzinusi vainu saistībā ar apsūdzībām plaša mēroga naudas atmazgāšanā un ASV maksās divu miljardu dolāru naudassodu, otrdien paziņoja Savienoto Valstu  Tieslietu ministrija . Dānijas banka maldinājusi ASV bankas par tās  Igaunijas  filiāles nelegāli iegūto līdzekļu legalizēšanas kontroles pasākumiem, lai veicinātu piekļuvi ASV finanšu sistēmai augsta riska klientiem ārpus Igaunijas, tai skaitā  Krievijas , norāda ministrija. \"\"Danske Bank\" vainas atzīšana un divu miljardu dolāru naudassods demonstrē, ka Tieslietu ministrija dedzīgi aizsargās ASV finanšu sistēmas integritāti no netīras ārvalstu naudas neatkarīgi no tā, vai tā ir no Krievijas vai citām valstīm,\" skaidro ģenerālprokurora vietniece Līza Monako. Pērn banka atzina, ka no 2007. līdz 2015. gadam caur bankas kontiem izplūduši apmēram 200 miljardi eiro, kuru izcelsme ir uzskatāma par aizdomīgu. Liela daļa bija \"netīrā\" nauda no Krievijas. Skandāls atklātībā nāca 2018. gadā. \"Danske Bank\" Igaunijas filiālei bija ienesīgs bizness ar nerezidentu klientiem, kurus banka pievilināja, apgalvojot, ka viņi caur šo banku var pārskaitīt lielas naudas summas gandrīz bez jebkādas uzraudzības, vēstī ASV Tieslietu ministrija. \"Danske Bank\" darbinieki sadarbojās ar šiem klientiem, lai slēptu savu darījumu patieso būtību, tai skaitā izmantojot čaulas uzņēmumus, lai slēptu patiesos īpašniekus, uzsver ministrija. Ministrija norāda, ka \"Danske Bank\" Igaunijas filiāle caur ASV bankām nerezidentu klientu uzdevumā apstrādāja 160 miljardus dolāru.", "link": "https://www.delfi.lv/bizness/37293360/bankas_un_finanses/55036638/danske-bank-asv-atzist-vainu-krapnieciba-maksas-divu-miljardu-dolaru-naudassodu"},
{"title": "Attapšanās, ka vajadzēja krāt pensijai, būs sāpīga, saka finanšu pratības eksperte Aija Brikše", "category": "Finanses", "body": "Latvijas iedzīvotāji dažos aspektos ir kļuvuši prātīgāki, piemēram, kredītu ņemšanas ziņā, bet kopumā \"naudas prasmes\" jomā vēl ir daudz darāmā, saka Latvijas Bankas Finanšu pratības daļas vadītāja Aija Brikše, norādot, ka aizvien valstī ir maz investoru. Un gados jaunie cilvēki pret naudas uzkrāšanu izturas vieglprātīgi. Mūsu finanšu pratība nav tikai spēja ieguldīt savus līdzekļus ilgtspējīgās investīcijās. Aija Brikše skaidro, ka tā parādās ik dienu – katrā pirkumā, katrā darījumā, katrā neveiktajā darījumā. \"Mēs finanšu pratību saucam par naudas prasmi,\" skaidro eksperte, norādot, ka  Latvijas Banka  nule kā ir pabeigusi darbu pie liela pētījuma par Latvijas iedzīvotāju prasmēm. Lai gan dati rāda, ka vēl neesam kā valsts sasnieguši to līmeni, ko Latvijas Bankai gribētos, kā saka Brikše, tomēr \"esam apmēram pusceļā\". Viena lieta, ko pētījums atklāj, – \"esam ļoti disciplinēti pret tādu tēmu kā kredīti\". Eksperte stāsta, ka cilvēki ir kļuvuši prātīgāki un sabiedrībā ir parādījies finanšu sīkstums. Dati ir ievākti šoruden. Tas nozīmē, ka, neskatoties uz drūmajiem apstākļiem, kas šobrīd valda valstī, cilvēki tomēr ir salīdzinoši pārliecināti, ka spēs pārdzīvot šo finansiāli grūto periodu.", "link": "https://www.delfi.lv/bizness/37293360/bankas_un_finanses/55031510/attapsanas-ka-vajadzeja-krat-pensijai-bus-sapiga-saka-finansu-pratibas-eksperte-aija-brikse"},
{"title": "Viena no lielākajām krāpniecībām ASV vēsturē: kriptovalūtu biržas FTX dibinātājam izvirzītas apsūdzības", "category": "Finanses", "body": "ASV  valdība otrdien kriptovalūtu biržas FTX dibinātājam un bijušajam vadītājam Samuelam Benkmenam-Frīdam izvirzījusi apsūdzības vairākos finanšu noziegumos, apgalvojot, ka viņš apzināti maldinājis klientus un investorus, lai sev un citiem nodrošinātu vērienīgus ieņēmumus. Federālā prokuratūra norāda, ka Benkmens-Frīds izstrādājis shēmu un viltības, lai apkrāptu FTX klientus un investorus jau kopš 2019. gada, kad birža tika dibināta. Viņš pretlikumīgi novirzījis viņu naudu, lai segtu izdevumus, parādsaistības un riskantus darījumus  kriptovalūtas  hedžfondā \"Alameda Research\", kuru Benkmens-Frīds izveidoja 2017. gadā. Tāpat viņš piesaistītos līdzekļus izmantojis, lai veiktu vērienīgus nekustamo īpašumu iegādes darījumus un ziedojumus politiskajām partijām. 30 gadus vecais Benkmens-Frīds pirmdien tika apcietināts Bahamu salās pēc ASV valdības lūguma, un šobrīd atrodas apcietinājumā. Viņam izvirzītas apsūdzības astoņos kriminālnoziegumos, tai skaitā krāpniecībā un naudas atmazgāšanā. Ja viņš tiks atzīts par vainīgu visās šajā apsūdzībām, viņam varētu tikt piespriests vairāku desmitu gadu ilgs cietumsods. ASV prokurors Demjens Viljams preses konferencē otrdien šo nodēvēja par vienu no lielākajām krāpniecībām Amerikas vēsturē. Kā ziņots, FTX 11. novembrī ASV iesniedza bankrota pieteikumu. Neilgi pirms tam FTX galvenais konkurents - kriptovalūtu birža \"Binance\" - paziņoja par atteikšanos no plāna pārņemt FTX. Pēc šī skandāla nākšanas atklātībā Benkmens-Frīds un viņa uzņēmums pielīdzināts citiem negodā kritušiem finansistiem un uzņēmumiem, piemēram, Bērnijam Medofam un \"Enron\". Vienlaikus šis skandāls radījis steidzamību noteikt stingrākus kriptovalūtas nozares regulējumus.", "link": "https://www.delfi.lv/bizness/37293360/bankas_un_finanses/55036706/viena-no-lielakajam-krapniecibam-asv-vesture-kriptovalutu-birzas-ftx-dibinatajam-izvirzitas-apsudzibas"},
{"title": "Situācija banku sektorā nepārtraukti mainās, atzīst FKTK", "category": "Finanses", "body": "Pēc finanšu sektora kapitāla remonta pagājis jau labs laiks, un likās, ka banku sektors ir nostabilizējies – daļa banku apvienojušās, daļa mainījušas darbības veidu, bet daļa apgalvoja, ka atradušas jaunu, perspektīvu klientu bāzi un prognozēja tālāku izaugsmi.  Tomēr AS \"Baltic International Bank\" gadījums parāda, ka miers var būt mānīgs – pēc pārkāpumiem vairāku gadu garumā FKTK nupat nolēmusi apturēt tās finanšu pakalpojumu sniegšanu. Līdz ar šo ziņu, portāls \"Delfi Bizness\" vaicāja FKTK vadītājai Santai Purgailei, vai šis vismaz tuvākajā laikā ir pēdējais gadījums, kad dzirdam par bankas darbības apturēšanu, vai tomēr pastāv riski, ka nākotnē šādam liktenim varētu būt pakļauta vēl kāda Latvijā strādājošā banka.", "link": "https://www.delfi.lv/bizness/37293360/bankas_un_finanses/55035878/situacija-banku-sektora-nepartraukti-mainas-atzist-fktk"},
{"title": "Baltijas biržās trešdien lielākais apgrozījums bija ar 'Šiauliu bankas' akcijām", "category": "Finanses", "body": "Ar \"Šiauliu bankas\" akcijām veikti 628 darījums par 639 532 eiro. Vērtspapīru kontus mainīja 885 960 akcijas, kuru cena trešdien palielinājās par 1,26% - no 0,716 eiro līdz 0,725 eiro par akciju. Otrajā vietā pēc apgrozījuma bija tirdzniecība ar Lietuvas enerģētikas uzņēmuma \"Ignitis grupe\" akcijām, ar kurām veikti 369 darījumi par 560 030 eiro. Vērtspapīru kontus mainīja 28 962 akcijas, kuru cena trešdien samazinājās par 0,21% - no 19,34 eiro līdz 19,3 eiro par akciju. Savukārt trešajā vietā bija tirdzniecība ar Igaunijas enerģētikas uzņēmuma \"Enefit Green\" akcijām, ar kurām veikti 448 darījumi par 300 012 eiro. Vērtspapīru kontus mainīja 67 675 akcijas, kuru cena trešdien palielinājās par 0,86% - no 4,4 eiro līdz 4,438 eiro par akciju. No Latvijas uzņēmumiem lielākais apgrozījums - 16 486 eiro - trešdien bija ar bezvadu datu pārraides iekārtu ražošanas uzņēmuma \"SAF Tehnika\" akcijām. Vērtspapīru kontus 32 darījumos mainīja 1238 akcijas, kuru cena trešdien nemainījās un saglabājās 13,35 eiro par akciju. Kopumā Baltijas regulētajā tirgū trešdien veikti 4855 darījumi par 2 813 802 eiro. Baltijas Alternatīvajā tirgū \"First North\" trešdien veikti 226 darījumi par 17 442 eiro.", "link": "https://www.delfi.lv/bizness/37293360/bankas_un_finanses/55038772/baltijas-birzas-tresdien-lielakais-apgrozijums-bija-ar-siauliu-bankas-akcijam"},
{"title": "Investori steiguši izņemt naudu no 'Binance', kompānija mierina, ka aizplūšana nav tik liela", "category": "Finanses", "body": "Investori, baidoties, ka viena no pasaules lielākajām kriptobiržām \"Binance\" aizies pa burbuli, pēdējās diennakts laikā ir steigušies izņemt savus līdzekļus no servisa, ziņo ārvalstu mediji. Tikmēr \"Binance\" pārstāvji mierina, sakot, ka šī naudas aizplūšana nav pat starp top 5 lielākajām kompānijas vēsturē. Pagājušajā mēnesī sabruka kriptobirža \"FTX\". Nu daudzi baidās, ka līdzīgs liktenis piemeklēs arī \"Binance\" – platformu, kur cilvēki var tirgoties ar kriptovalūtām un izmantot citus ar digitālajām monētām saistītus pakalpojumus. Emocijas kriptovalūtu pasaulē ir ļoti spēcīgs rīks, jo pretēji valstu garantēto valūtu, akciju vai obligāciju tirgiem, digitālo monētu vērtību pilnībā nosaka tikai tas, cik lielu vērtību tām piešķir paši lietotāji. Attiecīgi pilnīgs uzticības zudums un nevēlēšanās atdot pat vienu centu par digitālo monētu, to var pilnībā iznīcināt. Tāpēc šajā nozarē investoru sentiments un publiski paustās bažas ir īpaši svarīgas. Nule kā pieredzēts viens no tiem gadījumiem, kad bažas guvušas virsroku un investori, lai arī ciešot zaudējumus, centušies izņemt savu naudu no kriptobiržas.", "link": "https://www.delfi.lv/bizness/37293360/bankas_un_finanses/55036836/investori-steigusi-iznemt-naudu-no-binance-kompanija-mierina-ka-aizplusana-nav-tik-liela"},
{"title": "Latvijas banku peļņa deviņos mēnešos nedaudz sarukusi", "category": "Finanses", "body": "Latvijas banku sektors šogad deviņos mēnešos strādāja ar peļņu 216,878 miljonu eiro apmērā, kas ir par 2,4% mazāk nekā 2021. gada attiecīgajā periodā, liecina  Finanšu un kapitāla tirgus komisijas  ( FKTK ) publiskotie dati. Banku procentu ienākumi 2022. gada deviņos mēnešos veidoja 409,313 miljonus eiro, kas ir par 2,7% vairāk nekā 2021. gada deviņos mēnešos, kamēr procentu izdevumi bija 37,832 miljonu eiro apmērā, kas ir samazinājums par 26,4% salīdzinājumā ar attiecīgo periodu gadu iepriekš. Savukārt banku komisijas naudas ienākumi šogad deviņos mēnešos bija 239,364 miljonu eiro apmērā, kas ir par 2,2% mazāk nekā 2021. gada deviņos mēnešos, bet banku komisijas naudas izdevumi samazinājās par 2,9% - līdz 69,628 miljoniem eiro. Banku izsniegto kredītu apmērs nebanku klientiem šogad septembra beigās bija 15,718 miljardi eiro, kas ir par 7,3% jeb 1,064 miljardiem eiro vairāk nekā 2021.gada beigās. Tostarp iekšzemes klientiem izsniegto aizdevumu apmērs septembra beigās veidoja 13,14 miljardus eiro, kas ir par 6,8% jeb 841,074 miljoniem eiro vairāk nekā pagājušā gada beigās. Iekšzemes mājsaimniecībām izsniegto aizdevumu apmērs septembra beigās veidoja 5,968 miljardus eiro, kas ir par 4,2% jeb 242,742 miljoniem eiro vairāk nekā 2021. gada beigās, bet iekšzemes nefinanšu sabiedrībām izsniegto aizdevumu apmērs veidoja 6,377 miljardus eiro, kas ir pieaugums par 9,9% jeb 572,053 miljoniem eiro, tostarp mazajiem un vidējiem uzņēmumiem aizdevumos izsniegti 3,463 miljardi eiro, kas ir par 3,6% jeb 120,115 miljoniem eiro vairāk nekā 2021. gada beigās. Savukārt noguldījumos bankas septembra beigās bija piesaistījušas 21,737 miljardus eiro, kas ir par 3,9% jeb 812,742 miljoniem eiro vairāk nekā 2021.gada beigās. Tostarp iekšzemes klientu noguldījumu apmērs salīdzinājumā ar 2021.gada beigām palielinājies par 4,1% jeb 721,085 miljoniem eiro, septembra beigās sasniedzot 18,334 miljardus eiro. Iekšzemes mājsaimniecību noguldījumu apmērs palielinājies par 2,7% jeb 261,054 miljoniem eiro, 2022.gada septembra beigās sasniedzot 10,094 miljardus eiro, bet iekšzemes nefinanšu sabiedrību noguldījumu apmērs audzis par 6,2% jeb 378,923 miljoniem eiro, sasniedzot 6,459 miljardus eiro. FKTK dati arī liecina, ka piecu lielāko banku tirgus daļa aktīvos 2022. gada septembra beigās bija 87,82% (2021. gada beigās - 88,03%), kredītos nebanku klientiem - 90,04% (89,63%), bet nebanku klientu noguldījumos - 90,7% (90,5%).", "link": "https://www.delfi.lv/bizness/37293360/bankas_un_finanses/55039820/latvijas-banku-pelna-devinos-menesos-nedaudz-sarukusi"},
{"title": "Akciju cenas ASV un Eiropas biržās sarūk", "category": "Finanses", "body": "ASV centrālā banka, kā jau bija gaidāms, trešdien nolēma paaugstināt bāzes procentlikmi par pusi procentpunkta. Lai gan šis paaugstinājums bija mazāks nekā iepriekšējās četrās reizēs, kad bāzes procentlikme tika paaugstināta par 0,75 procentpunktiem, vairāki analītiķi raksturoja paziņojumu par to kā negaidīti agresīvu, FRS turpinot procentlikmju celšanu par spīti tam, kad patēriņa cenu kāpums kļūst mērenāks. FRS vadītājs Džeroms Pauels paziņoja, ka jaunākie patēriņa inflācijas dati ir iedrošinoši, tomēr centrālās bankas politika vēl nav pietiekami stingra, ņemot vērā pārāk augsto inflāciju. Lai gan ASV patēriņa inflācija oktobrī un novembrī samazinājās, Pauels sacīja, ka \"vajag būtiski vairāk pierādījumu, lai pārliecinātu par to, ka inflācija ir uz ilgtspējīgi lejupejoša ceļa\". Naftas cenas  pieauga, ko daļēji noteica tas, ka pagājušonedēļ slēgtā cauruļvada \"Keystone\" darbība vēl nav atjaunota. ASV biržu indekss \"Dow Jones Industrial Average\" trešdien kritās par 0,4% līdz 33 966,35 punktiem, indekss \"Standard & Poor's 500\" saruka par 0,6% līdz 3995,32 punktiem, bet indekss \" Nasdaq  Composite\" samazinājās par 0,8% līdz 11 170,89 punktiem. Londonas biržas indekss FTSE 100 trešdien kritās par mazāk nekā 0,1% līdz 7495,93 punktiem, Frankfurtes biržas indekss  DAX  30 saruka par 0,3% līdz 14 460,20 punktiem, bet Parīzes biržas indekss CAC 40 samazinājās par 0,2% līdz 6730,79 punktiem. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 2,5% līdz 77,28 ASV dolāriem par barelu. \"Brent\" markas jēlnaftas cena Londonas biržā kāpa par 2,5% līdz 82,70 dolāriem par barelu. Eiro vērtība pret ASV dolāru trešdien pieauga no 1,0633 līdz 1,0684 dolāriem par eiro, britu mārciņas vērtība pret ASV dolāru kāpa no 1,2366 līdz 1,2424 dolāriem par mārciņu, bet ASV dolāra vērtība pret Japānas jenu samazinājās no 135,59 līdz 135,45 jenām par dolāru. Eiro vērtība pret britu mārciņu kritās no 85,98 līdz 85,96 pensiem par eiro.", "link": "https://www.delfi.lv/bizness/37293360/bankas_un_finanses/55039984/akciju-cenas-asv-un-eiropas-birzas-saruk"},
{"title": "Cik patiesībā var nopelnīt akciju tirgos?", "category": "Finanses", "body": "\"Šorīt, visticamāk, tu pamodies gultā, kuru ražoja kāds bizness. Tu gulēji zem segas, kuru šuva kādā uzņēmumā, un brauci uz darbu autobusā, trolejbusā vai auto, kuru arī ražoja kāda liela korporācija,\" saka finanšu eksperts  Toms Kreicbergs , skaidrojot, ka ieguldīšana biznesos ir bijis viens no ienesīgākajiem veidiem kā vairot savu bagātību. Taču galvenais jautājums, cik liels tas ienesīgums reāli ir? \"Kā cilvēce, mēs pavadām lielu daļu sava darba laika, strādājot biznesa labā vienā vai otrā veidā, tāpēc nav pārsteidzoši, ka ieguldīšana biznesā – ieguldīšana akciju tirgū – ir bijis viens no pašiem ienesīgākajiem veidiem kā vairot mūsu bagātību cilvēces vēsturē,\" saka Kreicbergs, norādot, ka kopumā par ieguldīšanu akciju tirgū ir daudz mīti. Piemēram, dažviet izskan, ka ieguldīšana ir kā kazino, kur vieglāk zaudēt nekā vinnēt. Tomēr ir arī pretējie mīti – ieguldīšana akciju tirgū ir iespēja no nulles kļūt par miljonāru. \"Patiesība, kā jau bieži, ir kaut kur pa vidu,\" saka Kreibergs, un skaidro, ka, lai saprastu, cik reāli ir iespējams nopelnīt, nepieciešams atskatīties uz vēsturiskajiem datiem. \"Protams, jāpiemin, ka vēsturiskie rezultāti nevar tikt izmantoti, lai prognozētu nākotni. Nākotne vienmēr var izskatīties savādāk. Tomēr vēsture ir labākais, kas mums ir pieejams, lai mācītos un skatītos nākotnē,\" saka eksperts. Viņš piedāvā apskatīties, kāda ir bijusi vēsturiskā akciju tirgu atdeve ilgtermiņā, kādi ir bijuši zemāki un augstāk punkti un kāds ir bijis tipiskais peļņas diapazons. Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko  YouTube  kanālam  \"Neatkarīgais investors\" . Ja arī tevi interesē attīstīt savas ieguldīšanas prasmes,  dodies šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/55040528/cik-patiesiba-var-nopelnit-akciju-tirgos"},
{"title": "Nolemj paaugstināt trīs galvenās ECB procentu likmes; palielināšana turpināsies", "category": "Finanses", "body": "Eiropas Centrālā banka  (ECB) ceturtdien nolēma paaugstināt trīs galvenās procentu likmes par 50 bāzes punktiem un, pamatojoties uz būtisko inflācijas perspektīvas kāpumu, sagaida, ka likmju paaugstināšana turpināsies. Tādējādi galveno refinansēšanas operāciju procentu likme, kā arī aizdevumu iespējas uz nakti procentu likme un noguldījumu iespējas uz nakti procentu likme tiks paaugstināta (attiecīgi līdz 2,50%, 2,75% un 2,00%), sākot ar 2022. gada 21. decembri. Jāatgādina, ka ECB pārziņā esošo procentu likmju gaidāmā kāpuma ietekmē aug arī Euribor likmes, kas raksturo vidējo aizdevuma procentu likmi starpbanku tirgū, piemēram, trīs mēnešiem, sešiem mēnešiem vai gadam. Euribor, savukārt, ir daļa no kopējās procentu likmes aizdevumiem, ko iedzīvotājiem un uzņēmumiem izsniedz kredītiestādes. ECB uzskata, ka vēl būs būtiski nepieciešams stabilā tempā paaugstināt procentu likmes, lai panāktu līmeni, kas ir pietiekami ierobežojošs, nodrošinot savlaicīgu inflācijas atgriešanos 2% vidējā termiņa mērķa līmenī. Saskaņā ar  Eurostat  ātro aplēsi inflācija novembrī bija 10,0% (nedaudz zemāka nekā oktobrī – 10,6%). Inflācijas samazināšanos galvenokārt noteica zemāka enerģijas cenu inflācija. Pārtikas cenu inflācija un pamatā esošais cenu spiediens visā tautsaimniecībā pastiprinājies un turpināsies vēl kādu laiku. Ārkārtīgi lielas nenoteiktības apstākļos Eurosistēmas speciālisti koriģējuši un būtiski palielinājuši inflācijas aplēses. Tagad tiek pieņemts, ka vidējais inflācijas līmenis 2022. gadā sasniegs 8,4%, iekams samazināsies līdz 6,3% 2023. gadā.", "link": "https://www.delfi.lv/bizness/37293360/bankas_un_finanses/55042508/nolemj-paaugstinat-tris-galvenas-ecb-procentu-likmes-palielinasana-turpinasies"},
{"title": "Jāfinansē 'Twitter' darījums: Masks atkal pārdevis 'Tesla' akcijas", "category": "Finanses", "body": "ASV elektromobiļu ražošanas uzņēmuma \" Tesla  Motors\" vadītājs  Īlons Masks  šonedēļ pārdevis sev piederošās kompānijas akcijas vēl 3,58 miljardu dolāru vērtībā, liecina ASV Vērtspapīru un biržu komisijas (SEC) trešdien publiskotā informācija. SEC norāda, ka \"Tesla\" un nu jau arī sociālā tīkla \" Twitter \" jaunais vadītājs Masks šīs akcijas pārdevis laika periodā no pirmdienas līdz trešdienai. Kopš aprīļa Masks kopumā pārdevis \"Tesla\" akcijas gandrīz 23 miljardu dolāru vērtībā, un eksperti to skaidro ar centieniem finansēt \"Twitter\" iegādes darījumu. \"Tesla\" akcijas tiek pārdotas laikā, kad uzņēmuma akcijas vērtība piedzīvo strauju kritumu kopš Masks aprīlī pirmo reizi paziņoja par ieceri iegādāties \"Twitter\". Šo lejupslīdi eksperti skaidro ar investoru bažām, ka Masks pēdējā laikā vairāk uzmanības velta \"Twitter\" vadīšanai, novēršoties no \"Tesla\" pārvaldības.", "link": "https://www.delfi.lv/bizness/37293360/bankas_un_finanses/55040872/jafinanse-twitter-darijums-masks-atkal-pardevis-tesla-akcijas"},
{"title": "Akciju cenas krītas bažās par recesiju", "category": "Finanses", "body": "Anglijas Banka un Eiropas Centrālā banka (ECB) ceturtdien paaugstināja galveno bāzes procentlikmi par 0,5 procentpunktiem dienu pēc tam, kad to izdarīja ASV Federālā rezervju sistēma (FRS). Procentlikmes pacēla arī Norvēģijas un Šveices centrālās bankas. Investoru noskaņojumu jau bija pasliktinājis FRS pieļāvums, ka ASV procentlikmes nākamgad sasniegs 5,1%, kas ir augstāks līmenis par tirgu prognozēto. Anglijas Banka pacēla bāzes procentlikmi līdz 3,5%, kas ir pēdējos 14 gados augstākais līmenis, un brīdināja, ka darbaspēka tirgus sasprindzinājums un inflācijas spiediens attaisno \"tālāku spēcīgu monetārās politikas atbildi\". Līdzīgu vēstījumu pauda arī ECB, kuras prezidente Kristīna Lagarda brīdināja, ka inflācija eirozonā vēl ir \"tālu par augstu\" un ir vajadzīga tālāka rīcība. Naftas cenas  kritās, pasliktinoties ekonomikas perspektīvām. ASV dolāra vērtība pret eiro un citām valūtām pieauga. ASV biržu indekss \"Dow Jones Industrial Average\" ceturtdien kritās par 2,3% līdz 33 202,22 punktiem, indekss \"Standard & Poor's 500\" saruka par 2,5% līdz 3895,75 punktiem, bet indekss \" Nasdaq  Composite\" samazinājās par 3,2% līdz 10 810,53 punktiem. Londonas biržas indekss FTSE 100 ceturtdien kritās par 0,9% līdz 7426,17 punktiem, Frankfurtes biržas indekss  DAX  30 saruka par 3,3% līdz 13 986,23 punktiem, bet Parīzes biržas indekss CAC 40 samazinājās par 3,1% līdz 6522,77 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 1,5% līdz 76,11 ASV dolāriem par barelu. \"Brent\" markas jēlnaftas cena Londonas biržā saruka par 1,8% līdz 81,21 dolāram par barelu. Eiro vērtība pret ASV dolāru ceturtdien kritās no 1,0682 līdz 1,0627 dolāriem par eiro, britu mārciņas vērtība pret ASV dolāru saruka no 1,2426 līdz 1,2175 dolāriem par mārciņu, bet ASV dolāra vērtība pret Japānas jenu palielinājās no 135,48 līdz 137,80 jenām par dolāru. Eiro vērtība pret britu mārciņu pieauga no 85,97 līdz 87,26 pensiem par eiro.", "link": "https://www.delfi.lv/bizness/37293360/bankas_un_finanses/55044424/akciju-cenas-kritas-bazas-par-recesiju"},
{"title": "'Rietumu banka' līdzfinansē dzīvojamo kompleksu Pļavniekos", "category": "Finanses", "body": "\"Rietumu banka\" norāda, ka tā turpina atbalstu Latvijas nekustamā īpašuma attīstības projektu realizācijai, atbilstoši saviem stratēģiskajiem biznesa mērķiem. \"Nekustamā īpašuma projektu attīstītībai, it sevišķi galvaspilsētas mikrorajonos, ir būtiska nozīme, domājot par jaunu, modernu un energoefektīvu dzīvokļu pieprasījumu Rīgas nekustamā īpašuma tirgū, turklāt ne tikai pilsētas centrā, bet arī mikrorajonos,\" norāda \"Rietumu bankas\" Kredītu pārvaldes vadītājs Artūrs Jukšs, piebilstot, ka tirgū nonāks laikmetīgs daudzstāvu ēku komplekss. \"Deglava Gleznotāju rezidences\" ir sešu daudzstāvu ēku komplekss, kas sadalīts 3 būvniecības kārtās, no kurām divas ēkas ir jau pabeigtas un tuvākajā laikā tiks sākta vēl divu ēku būvniecība. Projekta otrajā kārtā paredzēti 142 dzīvokļi, ar kopējo platību 8250 m . Katrai no ēkām atbilstoši kompleksa nosaukumam – \"Deglava Gleznotāju rezidences\", dots kāda ievērojama mākslinieka vārds: Degā, Renuārs, Dalī, Monē, van Gogs un Rembrants. Projekta attīstītājs ir \"Electra Group\", būvdarbus veic daudznozaru uzņēmums \"Monum\", savukārt ēku kompleksa vizuālo risinājumu realizējis arhitektu birojs \"Tectum\". Kopējais 2022. gadā \"Rietumu bankas\" izsniegto un parakstīto kredītu apjoms darījumiem, kas saistīti ar nekustamā īpašuma attīstību, sasniedz 54 miljonus eiro.", "link": "https://www.delfi.lv/bizness/37293360/bankas_un_finanses/55045088/rietumu-banka-lidzfinanse-dzivojamo-kompleksu-plavniekos"},
{"title": "Pēdējais ECB lēmums ietekmēs kredītņēmēju maksājumus, bet mazāk nekā iepriekš", "category": "Finanses", "body": "Eiropas Centrālā banka  ceturtdien turpināja savu likmju paaugstināšanas sēriju, tiesa gan, šoreiz ceļot likmes nedaudz mērenāk – par 50 bāzes punktiem.  ECB pārziņā esošo procentu likmju gaidāmā kāpuma ietekmē aug Euribor likmes, kas raksturo vidējo aizdevuma procentu likmi starpbanku tirgū, piemēram, trīs mēnešiem, sešiem mēnešiem vai gadam. Euribor, savukārt ir daļa no kopējās procentu likmes aizdevumiem, ko iedzīvotājiem un uzņēmumiem izsniedz kredītiestādes. Šobrīd 3 mēnešu Euribor ir sasniedzis 2,081%, 6 mēnešu Euribor pieaudzis līdz 2,519%, bet 12 mēnešu Euribor – līdz 2,871%. Tādējādi kārtējais palielinājums nākotnē ietekmēs kredītņēmēju maksājumus, taču ir arī labās ziņas  skatoties uz situāciju tirgū un uzklausot ekspertu prognozes, lielākā daļa no likmju kāpuma jau varētu būt aiz muguras.", "link": "https://www.delfi.lv/bizness/37293360/bankas_un_finanses/55043388/pedejais-ecb-lemums-ietekmes-kreditnemeju-maksajumus-bet-mazak-neka-ieprieks"},
{"title": "ES tiks mazināta agresīva nodokļu konkurence starp valstīm", "category": "Finanses", "body": "ES Padome apstiprinājusi direktīvu par globāla minimālā nodokļu līmeņa noteikšanu starptautiskajām uzņēmumu grupām, ziņo  Finanšu ministrija . Jaunie noteikumi samazinās uzņēmumu ienākuma nodokļa bāzes samazināšanas un peļņas pārneses risku, un tiks mazināta agresīva nodokļu konkurence starp valstīm. Direktīva attieksies uz jebkuru lielu Latvijas uzņēmumu grupu vai starptautiskas uzņēmumu grupas meitas uzņēmumu Latvijā, kuru grupas apgrozījums gadā pārsniegs 750 miljonus eiro. Noteikumi nodrošinās, ka šādu grupu uzņēmumi samaksā nodokli vismaz 15% līmenī no peļņas. Jāatzīmē, ka diskusiju gaitā Ekonomiskās sadarbības un attīstības organizācijas ( OECD ) līmenī Latvija ir panākusi īpašus noteikumus, kas iekļauti arī direktīvā, ņemot vērā Latvijā spēkā esošo uzņēmumu ienākuma nodokļa modeli. Saskaņā ar to nodoklis maksājams peļņas sadales brīdī. Direktīvā tiek noteikts, ka Latvijas uzņēmumiem šis minimālais nodokļa apmērs par konkrēto taksācijas gadu būs jāsasniedz četru gadu laikā. Ar direktīvu ES līmenī tiek ieviests starptautiskās uzņēmējdarbības nodokļu reformas 2. pīlārs. Par tā pamatelementiem 140 valstis un jurisdikcijas (tostarp arī Latvija) panāca vienošanos Ekonomiskās sadarbības un attīstības organizācijas (OECD) Iekļaujošās platformas 2021. gada 8. oktobra sanāksmes laikā un tā Paraugnoteikumi tika saskaņoti 2021. gada 20. decembrī. Ņemot vērā, ka, pārņemot direktīvu, būs nepieciešams veikt būtiskas izmaiņas nodokļu regulējumā, kā arī to, ka direktīvā ir iekļautas dažādas atkāpes un pārejas noteikumi, Finanšu ministrija plāno organizēt diskusijas ar sadarbības partneriem un uzņēmēju organizācijām, lai rastu optimālāko risinājumu jaunajam regulējumam. Direktīvu nacionālajos tiesību aktos jāpārņem līdz 2023. gada 31. decembrim.", "link": "https://www.delfi.lv/bizness/37293360/bankas_un_finanses/55048158/es-tiks-mazinata-agresiva-nodoklu-konkurence-starp-valstim"},
{"title": "Ar ambīciju par bankas izveidi 'Indexo' nodibina meitas sabiedrību", "category": "Finanses", "body": "\"Indexo\" komanda šobrīd strādā pie bankas licences saņemšanas dokumentācijas, un iecerēts, ka pēc licences saņemšanas šī jaundibināmā akciju sabiedrība kļūs par \"Indexo banku\". AS\" IDX1R\" valdē strādās \"Indexo\" līdzdibinātājs un valdes priekšsēdētājs Valdis Siksnis (fotogrāfijā), bet uzņēmuma padomi veidos \"Indexo\" bankas projekta vadītāja Tīna Kukka, \"Indexo\" privātpersonu segmenta attīstības vadītājs Vladimirs Bolbats un \"Indexo\" līdzdibinātājs un valdes loceklis Henriks Karmo. Līdz bankas licences saņemšanas valdes un padomes sastāvs tiks pārskatīts. Lai nodrošinātu uzņēmuma darbības rezultātu caurspīdību, \"Indexo\" pārskatos atsevišķi norādīs pensiju darbības rezultātu un bankas izveidošanai nepieciešamās investīcijas. Plānots, ka bankas darbības sākšanai nepieciešamie darbinieki laika gaitā pāries strādāt uz šo meitas sabiedrību. Jau vēstīts, ka šovasar \"Indexo\" veiksmīgi noslēdza akciju sākotnējo piedāvājumu jeb IPO, kura ietvaros uzņēmums piesaistīja plānotos 7,49 miljonus eiro, pieprasījumam pārsniedzot piedāvājumu par aptuveni 2,5 miljoniem eiro. IPO procesā investori iegādājās pensiju pārvaldes uzņēmuma akcijas un plānots, ka nākotnē jaunā banka būs pensiju pārvaldes sabiedrības meitas uzņēmums. \"Indexo\" akciju tirdzniecība tika sākta 15. jūlijā \" Nasdaq Riga \" biržas Baltijas Regulētā tirgus Baltijas Oficiālajā sarakstā. \"Indexo\" akciju tirdzniecības simbols ir IDX1R. Šī gada laikā \"Indexo\" plāno iesniegt pieteikumu komercbankas licences saņemšanai atbilstoši piemērojamiem tiesību aktiem un pēc licences saņemšanas sāks pakāpeniski ieviest bankas pakalpojumus – vispirms sākot ar privātpersonu apkalpošanas virzienu, kuram sekos arī uzņēmumu apkalpošana.  Komercbankas (kredītiestādes) licences saņemšanai nepieciešama  Eiropas Centrālās bankas  piekrišana pēc  Finanšu un kapitāla tirgus komisijas  ( FKTK ) priekšlikuma.  \"Indexo\" ir FKTK licencēta ieguldījumu pārvaldes sabiedrība, kas Latvijā piedāvā modernus 2. un 3. pensiju līmeņa plānus. \"Indexo\" ir straujāk augošais pensiju pārvaldītājs Latvijā ar jau vairāk nekā 98 tūkstošiem klientu un vairāk kā pusmiljardu eiro pārvaldībā.", "link": "https://www.delfi.lv/bizness/37293360/bankas_un_finanses/55046942/ar-ambiciju-par-bankas-izveidi-indexo-nodibina-meitas-sabiedribu"},
{"title": "FKTK brīdina par 'Allfina group' piedāvātajiem pakalpojumiem", "category": "Finanses", "body": "Finanšu un kapitāla tirgus komisija ( FKTK ) brīdina par \"Allfina group\" piedāvātajiem finanšu pakalpojumiem tīmekļvietnē alllfinagroup.pro, liecina komisijas publiskotā informācija. Komisijā skaidro, ka \"Allfina group\" pārstāvji maldinoši uzdodas par licencētiem ieguldījumu brokeriem un aicina iesaistīties ieguldījumu darījumos, kuru piedāvāšanai un sniegšanai Latvijā nav saņemta nepieciešamā atļauja. FKTK nav piešķīrusi darbības atļauju \"Allfina group\", un šī uzņēmuma uzņēmējdarbība nav pakļauta FKTK uzraudzībai. FKTK aicina nesaistīties darījumos ar \"Allfina group\", kā arī neveikt maksājumus uz tā norādītiem maksājumu vai virtuālās valūtas pakalpojumu sniedzēju kontiem. Komisija brīdina, ka pie šādiem pakalpojumu sniedzējiem veiktie ieguldījumi netiek aizsargāti un var tikt izkrāpti bez iespējas tos atgūt. FKTK uzrauga tikai licencētus finanšu tirgus dalībniekus, kas saņēmuši attiecīgu licenci finanšu pakalpojumu, tostarp ieguldījumu, piesaistei Latvijā. Tikai darījumos ar šādiem ieguldījumu piesaistītājiem klientu aizsargā valsts. Ja ir nodarīti zaudējumi vai pastāv aizdomas par krāpšanu, FKTK aicina vērsties Valsts policijā ar iesniegumu. Iedzīvotājiem, kuri nav profesionāļi finanšu pakalpojumu jomā, bet vēlas veikt ieguldījumus, FKTK rekomendē doties uz savu banku vai ieguldījumu brokeru sabiedrību, kas saņēmusi attiecīgu licenci vai darbības atļauju. Šādiem pakalpojumu sniedzējiem ir pienākums informēt par iespējamajiem riskiem un nodrošināt klienta riska profilam atbilstošu piedāvājumu. FKTK aicina iedzīvotājus pirms sadarbības sākšanas ar kādu no finanšu pakalpojumu, tostarp ieguldījumu pakalpojumu sniedzējiem pārliecināties par tā tiesībām piedāvāt un sniegt ieguldījumu pakalpojumus Latvijā, pretējā gadījumā pastāv liela iespēja, ka par ieguldījumu pakalpojumu sniedzējiem uzdodas krāpnieki. Informācija par licencētiem finanšu pakalpojumu, tostarp ieguldījumu pakalpojumu sniedzējiem Latvijā ir pieejama FKTK tīmekļvietnē, kur norādīti licencētie pakalpojumu sniedzēji un pakalpojumu sniedzēji no citām dalībvalstīm, kam atļauts sniegt pakalpojumus Latvijā.", "link": "https://www.delfi.lv/bizness/37293360/bankas_un_finanses/55050540/fktk-bridina-par-allfina-group-piedavatajiem-pakalpojumiem"},
{"title": "Brokeri: enerģētikas sektorā 2022. gadā akciju vērtību strauji auga", "category": "Finanses", "body": "Kā vienu no piemēriem enerģētikas sektora veiksmēm, Manturovs min, \"Constellation Energy\", kas ir ir elektrības piegādātājs, kurš galvenokārt izmanto bezemisiju avotus, piemēram, saules un vēja enerģiju, kodolenerģiju, kā arī ražo elektrību no dabasgāzes. Tas piegādā enerģiju mājām, uzņēmumiem, valdības institūcijām un vairumtirdzniecības klientiem ASV un saražo gandrīz 10% no visā valstī esošās bezoglekļa enerģijas. \"Freedom Finance\" skaidro, ka kā viens no lielākajiem tīrās enerģijas uzņēmumiem ASV, Constellation Energy varētu būt ieguvējs no ASV prezidenta Džo Baidena 16. augustā parakstītā inflācijas samazināšanas likuma. \"Constellation Energy\" un citi tīrās enerģijas uzņēmumi varētu saņemt miljardiem dolāru nodokļu atlaižu, infrastruktūras atbalsta un citu stimulējošu pasākumu veidā. Izaugsme no gada sākuma līdz šī brīža maksimālajam līmenim bija 158%. \"Occidental Petroleum\" (OXY) ir naftas un gāzes izpētes un ieguves uzņēmums un petroķīmisko produktu ražotājs, kam arī ir zināma interese par enerģijas pārstrādi, uzglabāšanu un transportēšanu. \"Occidental Petroleum\" ziņoja, ka 2022. gada trešais ceturksnis noslēgts ar peļņu 2,5 miljardu ASV apmērā un 9,4 miljardu ASV dolāru neto ieņēmumiem. Neto ienākumi gada laikā palielinājās par 305%, un neto ieņēmumi paaugstinājās par 38%. Kopš gada sākuma izaugsmes augstākais punkts sasniedza 168%. \"ExxonMobil\" – naftas un gāzes produkti spēlējuši būtisku lomu daudzos nozīmīgos vēstures notikumos. Uzņēmuma izpētes un ražošanas darbības ietver naftas un gāzes projektu izpētes un attīstības darbus sešos kontinentos. Pārstrādes un apstrādes nodaļa apstrādā un izplata produktus, kas iegūti no jēlnaftas un citām izejvielām, skaidro Manturovs. Uzņēmums šogad ir ievērojami paplašinājis ražošanu, palielinot ieņēmumus, kā arī nesen informējis par jaunumiem savā ilgtermiņa korporatīvajā plānā, kas vērsts uz CO2 emisiju samazināšanu. Saskaņā ar šo stratēģiju tas līdz 2027. gadam kapitālprojektos ieguldīs vidēji 20 līdz 25 miljardus ASV dolāru gadā. Lai arī kopējie izdevumu līmeņi salīdzinājumā ar pagājušā gada prognozi nav mainījušies, uzņēmums plāno minētajā periodā palielināt savus ieguldījumus zema oglekļa emisijas projektos līdz 17 miljardiem ASV dolāru, kas nozīmē 15% palielinājumu. Uzņēmums uzskata, ka tas ir visiem izdevīgs plāns. Tas ļaus ExxonMobil nodrošināt globālo pieprasījumu pēc enerģijas, samazināt izmešu daudzumu un parūpēties par peļņu akcionāriem. Izaugsme kopš gada sākuma sasniegusi 68%. Augstās naftas un gāzes cenas, ko virza ģeopolitisko faktoru kombinācija, ir iemesls, kādēļ vairums līderu ir no enerģētikas sektora, un citu nozaru piesardzīgās pozīcijas ir veicinājušas šo nozaru izaugsmi. \"Freeedom Finanse\" skaidro, ka 2022. gadā globālā mērogā augošā inflācija, lielākas centrālo banku noteiktās procentu likmes un ģeopolitiskā nestabilitāte ir cēlonis izteiktai nepastāvībai, kas rezultējusies mazākos ieguldījumu apmēros, Piemēram, ieguldījumu apmērs ASV, pieaugot procentu likmēm un krītot vērtībām, pēdējo 25 gadu laikā ir sasniedzis rekordzemus rādītājus. Neskatoties uz to, kā uzskata brokeru servisa investīciju eksperts, šī gada laikā ir bijuši pāris interesanti un izceļami IPO. \"Mobileye Global\" ir uzņēmums, kas ražo mikroshēmas un programmatūru bezpilota automobiļiem. Uzņēmums tika izveidots 1999. gadā, un līdz šim brīdim ir sadarbojies ar tādiem uzņēmumiem kā Audi, BMW, Volkswagen, GM un Ford, lai izstrādātu uzlabotas braukšanas un drošības funkcijas. Piemēram, vadītāja palīdzības sistēmas un joslas ievērošanas funkciju, izmantojot uzņēmuma izstrādāto kameru, mikroshēmas un EyeQ programmatūru. Uzņēmums IPO piedāvāja 41 miljonu akciju, kuru cenas vērtībā bija 21 ASV dolāru, bet piedāvājuma vērtība bija 861 miljons ASV dolāru. Mobileye Global akcijas šobrīd tiek tirgotas par cenu, kas ir par 68,7% augstāka nekā IPO cena. Tāpat Manturovs piemin, \"Hygon Information Technology\", – Ķīnas uzņēmumā, kas ražo datora komponentus. Uzņēmums Ķīnā piesaistījis 10,8 miljardus juaņu (1,6 miljardus ASV dolāru), pieprasījumam 2000 reižu pārsniedzot piedāvājumu. Pirmajā dienā akciju vērtība kāpa par 66,9%, un līdz šim to ienesīgums ir sasniedzis 22,8%.", "link": "https://www.delfi.lv/bizness/37293360/bankas_un_finanses/55083686/brokeri-energetikas-sektora-2022-gada-akciju-vertibu-strauji-auga"},
{"title": "Krāpnieki atbirst, bet 'Binance' un kriptovalūtas dzīvos, ekskluzīvā intervijā saka uzņēmuma Eiropas vadītājs", "category": "Finanses", "body": "Lai gan straujais vērtības kritums digitālo monētu pasaulē, kas radījis zaudējumus daudziem investoriem un piespiedis pārtraukt darbu ne vienam vien uzņēmumam, nav nekas pozitīvs, tomēr ir arī savi plusi. To ekskluzīvā intervijā \"Delfi Bizness\" saka pasaulē lielākās kriptovalūtu biržas \"Binance\" Eiropas segmenta vadītājs Martins Brunko. Viņš uzskata, ka kriptovalūtu pamatā esošās sistēmas ir \"fundamentālas tehnoloģijas\", kas mainīs pasauli. Pēdējo pāris gadu laikā  kriptovalūtas , kas aizsākās kā decentralizētu, valstu un likumdevēju nekontrolētu digitālo valūtu projekts, ir kļuvušas lai arī par mazu, bet diezgan strauji augošu finanšu pasaules segmentu. ASV bankai \"JP Morgan\" nu jau vairākus gadus ir savi kriptovalūtu analītiķi, ASV bāzētā aktīvu pārvaldības kompānija \"BlackRock\" šogad vēstīja, ka piedāvās kriptovalūtu investīciju produktus saviem klientiem, savukārt maksājumu karšu kompānijas VISA un \"Mastercard\" piedāvā ar kriptokontiem savienotas debetkartes. Šogad kriptovalūtu vērtība ir kritusies no 50 līdz pat 99%, un daudzi uzņēmumi, iestājoties tā sauktajai kriptoziemai, ir bijuši spiesti pārtraukt darbu. Tomēr \"Binance\" Eiropas segmenta vadītājs ir pārliecināts, ka, neskatoties uz šonedēļ pieredzēto miljardu aizplūšanu, nedz uzņēmums, nedz digitālās monētas nekur nepazudīs. Nule kā no \"Binance\"  aizplūda ievērojamas naudas summas . Investori bija sabijušies, ka \"Binance\" sabruks, līdzīgi kā konkurents FTX. Kā jūs komentētu šīs bažas? Pieredzētā naudas izņemšana nebija pat starp \"top 5\" lielākajām, ko mēs esam pieredzējuši.", "link": "https://www.delfi.lv/bizness/37293360/bankas_un_finanses/55042518/krapnieki-atbirst-bet-binance-un-kriptovalutas-dzivos-ekskluziva-intervija-saka-uznemuma-eiropas-vaditajs"},
{"title": "Latvijas uzņēmums 'LINEN' emitē obligācijas 2 miljonu eiro vērtībā", "category": "Finanses", "body": "Nodrošinātās obligācijas ar dzēšanas termiņu divi gadi piedāvātas gan privātajiem, gan institucionālajiem investoriem slēgta piedāvājuma veidā. Obligācijas plānots iekļaut “ Nasdaq Riga ” alternatīvajā tirgū “First North” nākamā gada pirmajā pusē. Obligāciju emisijas rezultātā piesaistītie līdzekļi tiks izlietoti apgrozāmo līdzekļu finansēšanai, uzņēmuma attīstībai un pozīciju nostiprināšanai tirgū Eiropas un Āzijas reģionos. \"LINEN\" pamatdarbība ir agroproduktu – lopbarības, mājdzīvnieku barības, biodegvielas, kosmētikas un mēslojumu - sastāvdaļu tirdzniecības globālā mērogā. Uzņēmuma apgrozījums pērn bija 28 miljoni eiro, kas ir par 55% vairāk nekā gadu iepriekš. Savukārt LINEN grupas, kurā ietilpst 14 uzņēmumi visā pasaulē, apgrozījums pērn veidoja 45 miljonus eiro, kuru šogad uzņēmumu grupa plāno teju dubultot, sasniedzot 60-70 miljonu eiro apgrozījumu. “Uzņēmuma izaugsmes pamatā ir gan veiksmīgs biznesa modelis, gan risku diversifikācija un labvēlīgi tirgus apstākļi. Piemēram, mūsu produkti un pareizi izvēlētie noietu tirgi spēj aizvietot arī daudzus tos produktus, kas līdz šim tika eksportēti no Ukrainas un Krievijas. Vienlaikus, attīstību veicina arī fakts, ka pārtikas nozare ir viena no retajām, kurā patēriņš nemitīgi pieaug, saka saka uzņēmuma dibinātājs un īpašnieks Jānis Kuļikovskis, skaidrojot, ka uzņēmums var lepoties ar piegādes ķēdēm tradicionāli līdz šim mazāk apgūtos tirgos. \"Obligāciju emisija organizēta sadarbībā ar “ Signet Bank ” AS – banku, kas sniedz atbalstu Baltijas vadošajiem uzņēmumiem līdzekļu piesaistē kapitāla tirgū. “Apsveicam uzņēmumu ar veiksmīgo debiju obligāciju tirgū un ceram, ka piesaistītais papildus finansējums sniegs uzņēmumam iespēju veiksmīgi tālāk mērogot savu biznesu un realizēt savus izaugsmes plānus! Investoru interese par šo obligāciju emisiju bija augsta, un mums ir prieks par vietējo investoru vēlmi atbalstīt ambiciozu Latvijas uzņēmumu izaugsmes plānus,” stāsta “Signet Bank” Investīciju pārvaldes vadītāja Kristiāna Janvare. Pērn lielākos ieņēmumus uzņēmums guvis no lopbarības sastāvdaļu vairumtirdzniecības, taču vairākkārt pieauguši ieņēmumi arī no gatavās produkcijas vairumtirdzniecības un starpniecības pakalpojumiem.", "link": "https://www.delfi.lv/bizness/37293360/bankas_un_finanses/55052088/latvijas-uznemums-linen-emite-obligacijas-2-miljonu-eiro-vertiba"},
{"title": "Latvijas Bankas kases pārcels uz Pārdaugavu, izvietos monētu automātus 'krājkasīšu' iztukšošanai", "category": "Finanses", "body": "Sākot ar 2023. gada 2. janvāri  Latvijas Bankas  (LB) klientu kases tiks pārceltas no pašreizējās atrašanās vietas Rīgā, K. Valdemāra ielā 1B, uz Pārdaugavu, Bezdelīgu ielu 3. Šajā ēkā, kas atrodas starp Latvijas Nacionālā arhīva ēku un Vanšu tiltu, atrodas LB skaidrās naudas apstrādes centrs, informē centrālās bankas pārstāvji. Turpmāk klienti, kas LB klientu kasēs galvenokārt saņēma pakalpojumus, kuri saistīti ar skaidro naudu vai Kredītu reģistra ziņu izsniegšanu, aicināti doties uz Bezdelīgu ielu 3, kur būs izvietotas klientu kases, kā arī automātiskās monētu ieskaitīšanas iekārtas, kas ļaus savu \"krājkasīti\" – sīknaudu – iemaksāt un saņemt naudu savā bankas kontā ātrāk un ērtāk. LB klientu kases klātienē sniedz šādus pakalpojumus: Tikai attālināti tiek sniegti kolekcijas monētu un numismātikas produktu tirdzniecības pakalpojumi. Ēkā Bezdelīgu ielā 3 izvietotas automātiskās monētu ieskaitīšanas iekārtas. Monētu maiņai iepriekš jāreģistrējas vietnē https://siknauda.bank.lv/, kurā tiks piefiksēts klienta bankas konta numurs un rekvizīti. Klients saņems lietotāja ID un izveidos paroli, kuru izmantot monētu ieskaitīšanas laikā. Reģistrācija jāveic vienu reizi, piešķirtais lietotāja ID un parole darbosies visiem turpmākajiem monētu maiņas darījumiem. Ja maināmo monētu skaits ir mazāks par 100, arī turpmāk varēs izmantot iespēju tās apmainīt klātienē un uzreiz saņemt vēlamās nominālvērtības eiro naudas zīmes (klienti, kuri vēlēsies naudu ieskaitīt bankas kontā, to saņems dažu minūšu laikā, ja vien konts ir bankā, kas ieviesusi zibmaksājumus). 2022. gada 30. decembris būs pēdējā LB kasu darba diena K. Valdemāra ielā 1B. Tās tiks slēgtas publiskam apmeklējumam, bet telpas tiks pārveidotas apvienotās LB un  Finanšu un kapitāla tirgus komisijas  darbinieku darba vajadzībām.", "link": "https://www.delfi.lv/bizness/37293360/bankas_un_finanses/55074626/latvijas-bankas-kases-parcels-uz-pardaugavu-izvietos-monetu-automatus-krajkasisu-iztuksosanai"},
{"title": "'Porsche' iekļauts Frankfurtes akciju biržas indeksā DAX", "category": "Finanses", "body": "Gandrīz trīs mēnešus pēc veiksmīgās debijas Frankfurtes fondu tirgū Vācijas luksusa automašīnu ražotājs \" Porsche \" oficiāli iekļauts prestižajā Vācijas biržas  DAX  indeksā, no tā izstumjot Vācijas sporta apģērbu, apavu un aksesuāru ražotāju \"Puma\". DAX indeksu veido Vācijas 40 vadošie uzņēmumi. Vācijas fondu tirgus operators \"Deutsche Boerse\" par \"Porsche\" iekļaušanu šajā indeksā paziņoja decembra sākumā. \"Porsche\" septembra izskaņā debitēja Frankfurtes fondu biržā, uzņēmumam īstenojot pēdējos gados Eiropā vienu no lielākajiem akciju sākotnējiem publiskajiem piedāvājumiem (IPO). Mātesuzņēmums \"Volkswagen\" ar šo IPO piesaistīja gandrīz 9,4 miljardu eiro finansējumu, un daļu no tā paredzēts investēt grupas pārejā uz elektrisko automobiļu ražošanu. \"Porsche\" ātri vien piesaistījusi investoru interesi, uzņēmuma akcijas cenai kopumā pieaugot no sākotnējās cenas 82,5 eiro apmērā līdz 95,34 eiro pirmdienas rīta tirdzniecības sesijā.", "link": "https://www.delfi.lv/bizness/37293360/bankas_un_finanses/55052942/porsche-ieklauts-frankfurtes-akciju-birzas-indeksa-dax"},
{"title": "Akciju cenas eirozonas biržās pieaug", "category": "Finanses", "body": "Parīzes biržas indekss pieauga par 1,9%, bet Frankfurtes biržas indekss - par 1,1%. Londonas biržā, Volstrītā un naftas tirgos tirdzniecība nenotika, turpinoties Jaungada brīvdienām. Arī lielākā daļa Āzijas akciju tirgu bija slēgti. Akciju tirgu noskaņojumu pirmdien uzlaboja Vācijas un Francijas valsts obligāciju ienesīguma samazināšanās. SVF vadītāja Georgijeva svētdien pārraidītā ASV televīzijas intervijā brīdināja, ka 2023.gads pasaules ekonomikai būs \"smagāks par aizvadīto gadu\". \"Kāpēc? Jo trīs lielajās ekonomikās - ASV, ES, Ķīnā - visās vienlaicīgi būs [ekonomikas izaugsmes] palēnināšanās,\" Georgijeva sacīja telekanālam CBS sniegtajā intervijā. \"Mēs paredzam, ka trešdaļā pasaules ekonomikas būs recesija.\" Georgijeva sacīja, ka recesija šogad būs pusē Eiropas Savienības, jo bloku ir \"ļoti smagi skāris\" karš Ukrainā. Ķīnas ekonomika, kuras izaugsme 2022.gadā \"dramatiski\" palēninājās nulles kovida politikas dēļ, šogad pirmo reizi 40 gados uzrādīs zemāku vai tādu pašu izaugsmes tempu kā globālā ekonomika kopumā. ASV biržu indeksi \"Dow Jones Industrial Average\", \"Standard & Poor's 500\" un \"Nasdaq Composite\" pirmdien nemainījās. Londonas biržas indekss FTSE 100 pirmdien nemainījās un bija 7451,74 punkti, Frankfurtes biržas indekss DAX 30 pieauga par 1,1% līdz 14 069,26 punktiem, bet Parīzes biržas indekss CAC 40 palielinājās par 1,9% līdz 6594,57 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien nemainījās un bija 80,26 ASV dolāri par barelu. \"Brent\" markas jēlnaftas cena Londonas biržā nemainījās un bija 85,91 dolārs par barelu. Eiro vērtība pret ASV dolāru pirmdien kritās no 1,0667 līdz 1,0654 dolāriem par eiro, britu mārciņas vērtība pret ASV dolāru saruka no 1,2062 līdz 1,2049 dolāriem par mārciņu, bet ASV dolāra vērtība pret Japānas jenu samazinājās no 132,96 līdz 130,77 jenām par dolāru. Eiro vērtība pret britu mārciņu pieauga no 88,40 līdz 88,44 pensiem par eiro.", "link": "https://www.delfi.lv/bizness/37293360/bankas_un_finanses/55091938/akciju-cenas-eirozonas-birzas-pieaug"},
{"title": "'Latvijas hipotēkas' īpašnieki izveidojuši lauksaimnieku finansēšanas platformu", "category": "Finanses", "body": "No putna lidojuma safilmētu zaļu lauku un zilu ūdeņu fonā Kristaps stāsta, ka viņam vienmēr ir bijis sapnis par dīķiem un tagad tas piepildījies. \"Pateicoties \"Landei\", divu gadu laikā 20 hektāri lauksaimniecības zemes ir sakārtoti,\" video stāsta lauksaimnieks, kurš iecerējis tuvākajos gados attīstīt savu saimniecību un paplašināt tās darbības veidus. Ar vēlmi palīdzēt lauksaimniekiem saņemt finansējumu pirms kāda laika darbu sākusi kolektīvās finansēšanas platforma \"Lande\" (sākotnēji saukta \"Lendsecured\"). \"YouTube\" atrodami arī citi reklāmas video, kuros lauksaimnieki, no kuriem daži saņēmuši finansējuma atteikumu no bankas, apliecina, ka nepieciešamo aizdevumu zemes vai tehnikas iegādei saņēmuši no \"Landes\". To izveidojuši tie paši cilvēki, kuru iepriekšējo kreditēšanas uzņēmumu \"Latvijas hipotēka\" Patērētāju tiesību aizsardzības centrs (PTAC) sodīja par negodīgu komercpraksi  - reversās nomas pakalpojuma sniegšanu.  Ar \"Landi\" tās dibinātāji gatavojas izvērsties Eiropā un piesaistījuši finansējumu no Latvijas biznesa eņģeļu tīkla \"LatBAN\" un arī jaunuzņēmumu fonda \"BADideas.fund\".", "link": "https://www.delfi.lv/bizness/37293360/bankas_un_finanses/55069176/latvijas-hipotekas-ipasnieki-izveidojusi-lauksaimnieku-finansesanas-platformu"},
{"title": "'Ergo' Baltijas valstīs jauna vadītāja", "category": "Finanses", "body": "No šī gada 1. janvāra par jauno \" Ergo \" valdes priekšsēdētāju Baltijas valstīs kļuvusi Urzula Deška (Ursula Deschka), kura turpmāk ieņems arī \"Ergo\" Latvijas filiāļu vadītājas amatu, informē uzņēmumā. Urzula Deška \"Ergo\" grupā strādā kopš 2017. gada un iepriekš bijusi valdes locekle divos \"Ergo\" grupas veselības apdrošināšanas uzņēmumos un no 2020. gada arī apdrošināšanas pakalpojumu tiešās pārdošanas uzņēmumā Vācijā. Viņa ieņēmusi dažādus augstākā līmeņa amatus vadošajās apdrošināšanas kompānijās. Turpmāk Deškas pārziņā būs \"Ergo\" biznesa attīstība un virzība Baltijas valstīs.", "link": "https://www.delfi.lv/bizness/37293360/bankas_un_finanses/55091670/ergo-baltijas-valstis-jauna-vaditaja"},
{"title": "'Rail Baltica' infrastruktūras pārvaldes modeļa izveidei trīs gados paredzēts tērēt 7,194 miljonus eiro", "category": "Finanses", "body": "Dzelzceļa projekta \" Rail Baltica \" infrastruktūras pārvaldes modeļa izveidei no 2023. līdz 2025.gadam paredzēts tērēt 7,194 miljonus eiro, liecina saskaņošanai Ministru kabinetā iesniegtais informatīvais ziņojums \"Par nepieciešamo finansējumu \"Rail Baltica\" infrastruktūras pārvaldības modeļa izveidei 2023.-2025.gadā\". Kā skaidro  Satiksmes ministrija , lai nodrošinātu pakalpojumu sniegšanu \"Rail Baltica\" dzelzceļa līnijā un ar dzelzceļa infrastruktūru saistītajās apkalpes vietās pēc būvdarbu pabeigšanas, ir nepieciešama kvalitatīva un savlaicīga \"Rail Baltica\" infrastruktūras pārvaldības modeļa izveide, kas noslēdzama pirms dzelzceļa infrastruktūras izveides. Vienlaikus ir svarīgi ieviest dzīvē veiktspējīgu infrastruktūras pārvaldības modeli vēl pirms dzelzceļa infrastruktūras ekspluatācijas uzsākšanas, tādējādi nodrošinot infrastruktūras verifikāciju un autorizāciju. Kā atbildīgā institūcija par \"Rail Baltica\" infrastruktūras pārvaldības normatīvā un institucionālā ietvara izveidi 2020.gada augustā tika apstiprināta SIA \"Eiropas dzelzceļa līnijas\". Satiksmes ministrija skaidro, ka \"Eiropas dzelzceļa līnijas\" nesniedz pakalpojumus tirgū, bet tikai nodrošina deleģēšanas līguma izpildi, un tai nav savu ienākumu. Lai nodrošinātu infrastruktūras pārvaldības modeļa izveidi, finansējuma nodrošināšanai līdz 2023.gadam, Satiksmes ministrija veica iemaksu \"Eiropas dzelzceļa līniju\" pamatkapitālā 425 400 eiro apmērā. No piešķirtā finansējuma 72 341 eiro iztērēts 2021.gadā, 197 782 eiro - 2022.gadā, un vēl 155 277 eiro paredzēts iztērēt 2023.gadā par pērn veiktajiem darbiem. Satiksmes ministrija informatīvajā ziņojumā skaidro, ka šogad pirmajā pusē nepieciešams sākt pētījumu par infrastruktūras apkopes punktu Iecavā un Skultē aprīkojumu, tostarp tehnikas nepieciešamību un ritošā sastāva vienību attīstības plānu, sākotnēji izstrādājot tehnisko specifikāciju aprīkojuma iepirkšanai. Pašu aprīkojuma iepirkumu veiks \"Rail Baltica\" infrastruktūras pārvaldītājs Latvijā. Tāpat 2023.gadā ir jāsāk iepirkums par pasažieru ritošā sastāva apkopes punkta projektēšanu, jo Eiropas Infrastruktūras savienošanas instruments (EISI) finansē dzelzceļa infrastruktūru, bet nefinansē aktivitātes, kas saistītas ar ritošo sastāvu. Atbildība par ritošā sastāva apkopes punkta būvniecību un aprīkojuma iegādi atkarīga no lēmuma par \"Rail Baltica\" pārvadātājiem. Informatīvajā ziņojumā arī norādīts, ka 2024.gadā, noslēdzoties projektēšanas fāzei, nepieciešams apstiprināt \"Rail Baltica\" ietvaros plānoto autoceļu piederības, piekļuves, uzturēšanas un uzturēšanas finansēšanas stratēģiju. Papildus 2024.gadā nepieciešams sākt Kustības vadības centra ieviešanas un attīstīšanas aktivitāti, sākot ar pētījumu par kustības vadības centra darbību - vai tas būs kopīgs visām trīs Baltijas valstīm, vai arī tas tiks veidots kopīgi ar 1520 milimetru dzelzceļa kustības vadības centru. Lai nodrošinātu pilnvērtīgus pasažieru pārvadājumus, uzsākot \"Rail Baltica\" infrastruktūras ekspluatāciju, 2025.gadā ir jāpieņem lēmumi par valsts pasūtījuma nepieciešamību un veidu, kādā tiks nodrošināts ritošais sastāvs pārvadājumiem saskaņā ar Eiropas Savienības (ES) regulatīvo ietvaru. Lai uzsāktu priekšdarbus, nepieciešams veikt izvērtējumu par ritošā sastāva pieejamību, kā arī izpēti par tirgū pieejamajiem pakalpojumu sniedzējiem. Lēmums par valsts pasūtījumu pārrobežu pārvadājumiem pieņemams sadarbībā ar Igaunijas un Lietuvas kompetentajām iestādēm un ministrijām. Apkopojot veicamos uzdevumus līdz infrastruktūras pārvaldības modeļa izveidei un \"Rail Baltica\" infrastruktūras pārvaldnieka noteikšanai, \"Eiropas dzelzceļa līnijas\" ir veikusi aplēses par indikatīvajām izmaksām periodam no 2023.-2025.gadam. Lai \"Eiropas dzelzceļa līnijas\" varētu turpināt iesākto darbu, Satiksmes ministrijai ir jānodrošina nepieciešamais finansējums turpmākai infrastruktūras pārvaldības modeļa attīstībai. No 2023. līdz 2025.gadam infrastruktūras pārvaldības modeļa izveidei vajadzīgi 7 194 125 eiro. Tostarp 3 133 675 eiro vajadzīgi šogad, 2 025 817 eiro - 2024.gadā, bet 2 034 633 eiro - 2025.gadā. Informatīvajā ziņojumā teikts, ka \"Rail Baltica\" pamatā finansē Eiropas Infrastruktūras savienošanas instruments (EISI), kura ietvaros Latvija laika posmā no 2015.gada līdz 2022.gada novembrim ir saņēmusi 538 236 896 eiro, tai skaitā ārvalstu finanšu palīdzības daļu 446 338 720 eiro. \"Rail Baltica\" projekts paredz izveidot Eiropas standarta sliežu platuma dzelzceļa līniju no Tallinas līdz Lietuvas un Polijas robežai, lai tālāk ar dzelzceļu Baltijas valstis būtu iespējams savienot ar citām Eiropas valstīm. Baltijas valstīs plānots izbūvēt jaunu, 870 kilometru garu Eiropas sliežu platuma (1435 milimetru) dzelzceļa līniju ar vilcienu maksimālo ātrumu 240 kilometri stundā. Paredzēts, ka \"Rail Baltica\" izmaksas sasniegs 5,8 miljardus eiro, ieskaitot atzaru, ko nolemts izbūvēt starp Kauņu un Viļņu. Daļa izmaksu tiks segtas no Eiropas Savienības līdzekļiem. Dzelzceļa līniju \"Rail Baltica\" plānots atklāt secīgi pa posmiem laikā no 2026.gada līdz 2030.gadam.", "link": "https://www.delfi.lv/bizness/37293360/bankas_un_finanses/55092164/rail-baltica-infrastrukturas-parvaldes-modela-izveidei-tris-gados-paredzets-teret-7-194-miljonus-eiro"},
{"title": "Veiktas izmaiņas 'Swedbank' vadības komandā", "category": "Finanses", "body": "AS \" Swedbank \" vadībā līdz ar jauno gadu notikušas izmaiņas, Astra Šepa kļuvusi par \"Swedbank\" Individuālās apkalpošanas daļas jeb Private Banking vadītāju, bet Lielo uzņēmumu apkalpošanas daļu turpmāk vadīs Olga Kotova. Šepai ir gandrīz 20 gadu pieredze finanšu nozarē, ar specializāciju tieši ieguldījumu un uzņēmumu finansēšanas jomā. Pirms pievienošanās \"Swedbank\" Šepa strādājusi Baltijas lielākajā investīciju fondu pārvaldniekā \"BaltCap\", tostarp kā valdes locekle. Tāpat bijusi arī dažādu uzņēmumu padomes locekle, piemēram, dārza mēbeļu ražotājā \"Ekju\", auto dīlera uzņēmumā \"Adam Auto\", kosmētikas ražotājā \"Stenders\", šokolādes ražotājā \"Pure Chocolate\" u.c. Papildus pieredzei uzņēmējdarbībā, Šepa darbojusies arī nevalstiskajās organizācijās un nozares interešu pārstāvniecībā. Savukārt Kotova jau no 15.decembra ir sākusi pildīt Swedbank Lielo uzņēmumu apkalpošanas daļas vadītājas amata pienākumus. Pēdējos vairāk nekā 13 gadus viņa vadījusi savu dibināto uzņēmumu \"Baltic Commercial Aviation Training\". Tāpat Kotovai ir pieredze, strādājot dažādos vadības līmeņa amatos. Vairāk nekā gadu viņa vadījusi \"Arcolat\" Latvijā, tāpat vairāk nekā 6 gadus strādāja \"Tetra Pak\" – gan kā biznesa attīstības vadītāja Ziemeļeiropas reģionā, gan kā mārketinga vadītāja un kategoriju vadītāja Baltijā. Ražošanas uzņēmumā \"Saga Group\" pildījusi pārdošanas vadītāja eksporta tirgos amatu, vadījusi pārdošanas un mārketinga nodaļu, kā arī bijusi uzņēmuma komercdirektore. Papildus pieredzei biznesā, Kotova darbojusies nevalstiskajā organizācijā \"New Do(o)r\", kuras mērķis ir veidot ilgtspējīgu sociālo uzņēmumu ekosistēmu. Kotova arī ir pirmā sieviete no Latvijas, kura ir uzkāpusi Everesta virsotnē.", "link": "https://www.delfi.lv/bizness/37293360/bankas_un_finanses/55088744/veiktas-izmainas-swedbank-vadibas-komanda"},
{"title": "Valsts budžeta pieņemšanas kavēšanās apdraud jaunās KP funkcijas veikšanu", "category": "Finanses", "body": "2023. gada 1. janvārī stājās spēkā grozījumi PIL, kas nosaka uzņēmumu liegumu dalībai iepirkumos uz trīs gadu periodu līdzšinējā gada vietā. Vienlaikus grozījumi dod tiesības pasūtītājam lemt par pārkāpumā iesaistītā uzņēmuma dalību iepirkumos, neskatoties uz noteikto liegumu, ja uzņēmums būs veicis nepieciešamās darbības \"uzticamības atjaunošanai\". Tāpat PIL grozījumi paredz jaunu izslēgšanas kritēriju, pēc kura pasūtītāji var liegt uzņēmuma dalību iepirkumā. Proti, pasūtītāji var pretendentus izslēgt no iepirkuma ne tikai gadījumos, kad ir pieņemts KP lēmums par aizliegtu vienošanos, bet arī gadījumos, kad pats pasūtītājs konkrētā iepirkumā konstatē norādes, kas liecina par pretendentu aizliegtu vienošanos, un vienlaikus par šo gadījumu ir konsultējies ar KP, saņemot iestādes viedokli par iespējamo aizliegto vienošanos. Šajā gadījumā, apstiprinoties pasūtītāja aizdomām par pretendentu iespējamu iesaisti aizliegtā vienošanās, pasūtītājs varēs pieņemt lēmumu par pretendenta izslēgšanu no dalības konkrētajā iepirkumā. Sākot ar 1. janvāri, pasūtītājiem ir pienākums prasīt KP atzinuma sniegšanu likumā paredzētajā termiņā, t.i., 10 darba dienu laikā. Ņemot vērā pasūtītāju un to ik gadu organizēto iepirkumu skaitu, kā arī jauno papildfunkciju resursietilpību, kas var ietver pasūtītāju sniegtās informācijas objektīvu un padziļinātu pārbaudi un kvalitatīva viedokļa sagatavošanu īsā periodā, kā arī KP pārstāvību Iepirkumu uzraudzības birojā un administratīvajās tiesās strīdu gadījumā, KP šobrīd nav piešķirti nepieciešamie resursi, lai nodrošinātu PIL noteiktās jaunās papildu funkcijas īstenošanu. Tas savukārt apdraud atbalsta sniegšanu pasūtītājiem, identificējot karteļa vienošanās, KP ierobežoto resursu dēļ. \"Lai mūsu iestāde pilnvērtīgi spētu īstenot Publiskā iepirkuma likuma grozījumos noteikto funkciju, nepieļaujot aizliegtu vienošanos īstenošanos iepirkumos, kā arī novēršot publisko resursu nelietderīgu izmantošanu, ceram uz valdības un Saeimas atbalstu, ka 2023. gada valsts budžetā tiks rasti arī likuma grozījumu pieņemšanas laikā solītie nepieciešamie resursi funkciju īstenošanai,\" saka KP priekšsēdētājs Juris Gaiķis.", "link": "https://www.delfi.lv/bizness/37293360/bankas_un_finanses/55089478/valsts-budzeta-pienemsanas-kavesanas-apdraud-jaunas-kp-funkcijas-veiksanu"},
{"title": "Baltijas biržās pirmdien lielākais apgrozījums bija ar 'EfTEN Real Estate Fund III' akcijām", "category": "Finanses", "body": "Baltijas  biržās pirmdien lielākais apgrozījums bija ar  Igaunijas  nekustamo īpašumu investīciju fonda \"EfTEN Real Estate Fund III\" akcijām, liecina tirdzniecības dati. Ar \"EfTEN Real Estate Fund III\" akcijām veikti 80 darījumi par 214 832 eiro. Vērtspapīru kontus mainīja 11 013 akcijas, kuru cena pirmdien samazinājās par 1,27% - no 19,75 eiro līdz 19,5 eiro par akciju. Otrajā vietā pēc apgrozījuma bija tirdzniecība ar Lietuvas enerģētikas uzņēmuma \" Ignitis  grupe\" akcijām, ar kurām veikti 272 darījumi par 190 045 eiro. Vērtspapīru kontus mainīja 9992 akcijas, kuru cena pirmdien saglabājās nemainīga - 19,02 eiro par akciju. Savukārt trešajā vietā bija tirdzniecība ar Igaunijas enerģētikas uzņēmuma \" Enefit  Green\" akcijām, ar kurām veikti 433 darījumi par 174 803 eiro. Vērtspapīru kontus mainīja 39 848 akcijas, kuru cena pirmdien pieauga par 0,69% - no 4,378 eiro līdz 4,408 eiro par akciju. No Latvijas uzņēmumiem lielākais apgrozījums - 10 795 eiro - pirmdien bija ar nebanku kreditētāja \" DelfinGroup \" akcijām. Vērtspapīru kontus 51 darījumā mainīja 7279 akcijas, kuru cena pirmdien pieauga par 0,13% - no 1,482 eiro līdz 1,484 eiro par akciju. Kopumā Baltijas regulētajā tirgū pirmdien veikti 3709 darījumi par 1 448 716 eiro. Baltijas Alternatīvajā tirgū \"First North\" pirmdien veikti 279 darījumi par 26 723 eiro.", "link": "https://www.delfi.lv/bizness/37293360/bankas_un_finanses/55090758/baltijas-birzas-pirmdien-lielakais-apgrozijums-bija-ar-eften-real-estate-fund-iii-akcijam"},
{"title": "Izsolīs Karginam piederošu dzīvokli Rīgā un māju Jūrmalā", "category": "Finanses", "body": "Piektdien, 6. janvārī, sāksies bijušajam \" Parex bankas \" īpašniekam un valdes loceklim Valērijam Karginam piederoša dzīvokļa Rīgā un mājas Jūrmalā izsole, liecina zvērināta tiesu izpildītāja Andreja Glumova paziņojums oficiālajā izdevumā \"Latvijas Vēstnesis\". Tiks izsolīts dzīvoklis Alberta ielā 8, Rīgā, ar kopējo platību 117,1 kvadrātmetrs. Nekustamā īpašuma novērtējums un izsoles sākumcena ir 210 000 eiro, bet izsoles solis - 5000 eiro. Izsoles cena ar pievienotās vērtības nodokli (PVN) netiek aplikta. Tāpat tiks izsolīts zemesgabals ar kopējo platību 3356 kvadrātmetri (daļa no zemesgabala ar platību 1464 kvadrātmetri ir iznomāta) uz zemesgabala atrodas dzīvojamā ēka ar kopējo platību 341,9 kvadrātmetri (tai skaitā ārtelpas 95,9 kvadrātmetri) un garāža 102,2 kvadrātmetri Piestātnes ielā 11, Jūrmalā. Nekustamā īpašuma novērtējums un izsoles sākumcena ir 443 000 eiro, bet izsoles solis - 8000 eiro. Izsoles cena ar PVN nodokli netiek aplikta. Abās izsolēs piedzinējs ir pastarpināti valstij piederošā SIA \"Reap\". Izsoles  sākas 6. janvārī plkst.13, bet noslēgsies 6. februārī plkst.13. Jau ziņots, ka pērn 8. decembrī spēkā stājies  Rīgas apgabaltiesas  spriedums, ar kuru apmierināta pastarpināti valstij piederošās SIA \"Reap\" prasība pret bijušajiem \"Parex bankas\" īpašniekiem un valdes locekļiem Karginu un Viktoru Krasovicki par solidāru zaudējumu piedziņu 81 180 583 eiro apmērā. Rīgas apgabaltiesa sākotnēji noraidīja uzņēmuma prasību, bet \"Reap\" iesniedza kasācijas sūdzību, un Augstākā tiesa spriedumu pilnībā atcēla un atgrieza lietu atkārtotai izskatīšanai. Otrajā reizē apgabaltiesa lēma par labu \"Reap\", un spriedums noteiktā termiņā netika pārsūdzēts. Prasība saistīta ar jau iepriekš izskatītu civillietu, kurā \"Parex bankas\" saistību un tiesību pārņēmēja \" Reverta \" no abiem bijušajiem bankas īpašniekiem mēģināja piedzīt 85,5 miljonus eiro. Tiesā prasību skatīja pēc būtības un lietā izvērtēja prasītājam nodarīto zaudējumu atlīdzināšanu saistībā ar darījumiem, kas noslēgti starp pusēm un saistītām personām. \"Reverta\" 2010. gadā tiesā celto prasību pret Karginu un Krasovicki pamatoja ar to, ka viņi, būdami bankas valdes locekļi, savus pienākumus nav pildījuši kā krietni un rūpīgi saimnieki. Proti, laika periodā no 1995. gada 1. janvāra līdz 2008. gada 5. decembrim starp \"Parex banku\" un abiem tās īpašniekiem, kā arī ar viņiem saistītām personām un tuviem radiniekiem tikusi noslēgta virkne darījumu, kas neatbilst tirgus noteikumiem, vispārpiemērotajai šādu darījumu praksei un noteikumiem, ar kādiem banka piedāvāja analoģiskus darījumus slēgt citiem klientiem. \"Revertas\" ieskatā, šie darījumi ļāvuši bijušajiem valdes locekļiem iedzīvoties uz bankas rēķina. \"Reverta\" no Kargina un Krasovicka lūdza piedzīt 85 465 375 eiro par kopumā 14 noslēgtiem depozīta un aizdevuma līgumiem. AT civillietu tiesu palāta 2016. gadā apelācijas instancē daļēji apmierināja \"Reverta\" prasību, solidāri no Kargina un Krasovicka par labu \"Reverta\" piedzenot 4 284 792 eiro un tiesas izdevumus 230 550 eiro jeb kopā 4 515 342 eiro. Prasība par 81 180 583 eiro zaudējumu piedziņu toreiz tika noraidīta. Bijušie bankas īpašnieki lēmumu pārsūdzēja, bet Senāts lēma negrozīt AT spriedumu. Vēlā 2008. gada 10. novembra vakarā toreizējais finanšu ministrs  Atis Slakteris  (TP), \" Hipotēku bankas \" toreizējais prezidents Inesis Feiferis un Kargins parakstīja līgumu, kas paredzēja starptautiskās finanšu krīzes ietekmē grūtībās nonākušās \"Parex bankas\" akciju kontrolpaketes jeb 51% pārņemšanu \"Hipotēku bankas\" īpašumā. Par šīm akcijām to līdzšinējiem īpašniekiem Karginam un Krasovickim katram tika samaksāts viens lats. Vēlāk valsts pārņēma arī pārējās bankas akcijas. Kopējais valsts atbalsts bijušajai \"Parex bankai\" sasniedza 1,7 miljardus eiro, no kā ir atgūta mazāk nekā puse. \"Parex bankas\" labie aktīvi 2010. gada augustā tika nodoti jaunizveidotajai \" Citadele  bankai\". Kopš tā brīža \"Parex banka\" darbojās kā risinājuma banka, kuras galvenais uzdevums bija valsts ieguldījumu maksimāla atgūšana. 2012. gada maijā \"Parex banka\" sāka darbu ar nosaukumu \"Reverta\" un tai tika anulēta bankas licence. Savukārt 2017. gadā tika nolemts sākt \"Reverta\" likvidāciju un tika parakstīts līgums ar SIA \"Gelvora\" un Lietuvas \"Gelvora\" par kredītportfeļa pārdošanu. Atbilstoši restrukturizācijas plānam \"Reverta\" darbību bija jāizbeidz līdz 2017. gada beigām. Lai nodrošinātu \"Reverta\" sākto tiesvedību turpināšanu un atlikušo aktīvu izstrādi  Privatizācijas aģentūra  2017. gada novembrī izveidoja meitassabiedrību \"Reap\", kura pēc tiesvedību procesu pabeigšanas izbeigs darbību.", "link": "https://www.delfi.lv/bizness/37293360/bankas_un_finanses/55100306/izsolis-karginam-piederosu-dzivokli-riga-un-maju-jurmala"},
{"title": "Miera osta investoriem vai draudi maciņam? Kopfinansējuma platformas 2023. gadā", "category": "Finanses", "body": "Energoresursu krīze, inflācija un daudzas citas problēmas iekrāsoja 2022. gadu kā visai neveiksmīgu periodu investoriem. Akciju fondu turētāji pieredzēja negatīvas vērtības. Bet kā veicās kopfinansējuma aizdevumu (P2P un P2B) platformām? Kā tās pārdzīvoja 2022. gadu un kādas ir prognozes 2023. gadam, skaidro raidījums \" Nākotnes kapitāls \". \"Nākotnes kapitāla\" vadītāja Raivja Vilūna portfelī apmēram trešdaļu no ieguldījumiem veido investīcijas kopfinansējuma platformās. Tādēļ, noslēdzot 2022. gadu un iesākot 2023., uz studiju tika aicināti nozares pārstāvji, lai dalītos savā pieredzē un novērojumos. Studijā Vilūnam pievienojās \"Twino\" izpilddirektors Helvijs Henšelis, \"EstateGuru\" vadītājs Latvijā Aleksandrs Mežapuķe un \"Capitalia\" pārdošanas vadītājs Mārcis Ļaksa.  \"Mēs esam jutuši šo ietekmi,\" saka Henšelis, skaidrojot, ka pēc Covid-19 krīzes, kad bija jūtamas investoru bažas, iepriekšējā gada satricinājumi bija pat mazāk izjūtami. Proti, investori kopumā nav bijuši bailīgi un turpinājuši investēt.  \"Salīdzinot ar Covid-19 pirmo vilni, investori ir daudz mierīgāki,\" saka Mežapuķe. Viņš gan stāsta, ka \"EstateGuru\" investoru lokā ir daudz institucionālo investoru, kurus emocijas ietekmē mazāk nekā privātos investorus. \"Gads, manuprāt, bijis viens no grūtākajiem pēdējos gados,\" saka uzņēmuma pārstāvis, stāstot, ka nekustamā īpašuma sektors īpaši izjuta problēmas.  \"2022. gadā bija izteikti jauni baiļu cikli,\" abiem sarunbiedriem piekrīt Ļaksa. Vienlaikus \"Capitalia\", ņemot vērā, ka minimālā investīcija ir 1000 eiro, bija noturīgāka pret dažādām bažām.  Savukārt, runājot tieši par Krievijas uzsāktā kara sekām, \"Twino\" pārstāvis, kura platformā pirms kara bija iespējas aizdot naudu klientiem Krievijā, saka, ka aizdevumi ir pārtraukti. Taču tie, kas bija izsniegti pirms kara, vēl aizvien tiek apkalpoti.", "link": "https://www.delfi.lv/bizness/37293360/bankas_un_finanses/55091996/miera-osta-investoriem-vai-draudi-macinam-kopfinansejuma-platformas-2023-gada"},
{"title": "Draud vairāk nekā 100 gadi cietumā – bankrotējušā FTX šefs neatzīst vainu krāpniecībā", "category": "Finanses", "body": "Gadu gaitā Sems Benkmens-Frīds ar savu vadīto kriptobiržu FTX  bija iemantojis uzticamības auru, īpaši ASV. Finanšu mediji un pat kriptoskeptiķi jauno miljardieri minēja kā vienu no nozares labākajiem spēlētājiem. Pats Benkmens-Frīds, kuru dažkārt sauca par kriptokarali, arī kultivēja savu tēlu, ziedojot ievērojamas summas labdarībai.  FTX, savukārt, slēdza līgumus ar lielajiem institucionālajiem investoriem.  Tomēr pagājušā gada novembrī, kad medijos izskanēja, ka uzņēmumam ir likviditātes problēma, un klienti bažās centās izņemt savu naudu, tas viss sabruka. Izrādījās, ka FTX bija būvēts uz ilūzijām, un uzņēmuma vadība ne tikai nesaimnieciski rīkojās ar klientu naudu, to konvertējot faktiski nevērtīgā kriptovalūtā, bet arī, kā uzskata ASV tiesībsargājošās iestādes, nodarbojās ar naudas izkrāpšanu un citiem finanšu noziegumiem, kas karali un viņa sabiedrotos var “iesēdināt” uz vairāk nekā simt gadiem. Pret Benkmenu-Frīdu, kurš decembrī ieradās ASV, lai stātos tiesas priekšā, ir izvirzītas daudzas apsūdzības. Smagākās no tām ir saistītas ar krāpniecību, izsaimniekošanu un pat naudas atmazgāšanu. Kā raksta kriptovalūtu medijs “Coindesk”, ASV valdība pret Benkmenu-Frīdu neizturas kā pret nejauši noziegumos iepinošos “brīnumbērnu”, bet gan kā pret rūdītu finanšu noziedznieku.", "link": "https://www.delfi.lv/bizness/37293360/bankas_un_finanses/55093170/draud-vairak-neka-100-gadi-cietuma-bankrotejusa-ftx-sefs-neatzist-vainu-krapnieciba"},
{"title": "Vairāk nekā trešdaļa cilvēku vecumā virs 50 gadiem plāno strādāt arī pensijas gados", "category": "Finanses", "body": "Daļa iedzīvotāju, sasniedzot pensijas vecumu, neplāno doties atpūtā, bet gan turpināt strādāt algotu darbu, liecina \" Luminor \" bankas veiktā aptauja. 35% no respondentiem virs 50 gadu vecuma plāno turpināt darba gaitas, lai spētu nodrošināt labklājīgas vecumdienas. Īpaši aktīvi vēlas strādāt iedzīvotāji vecuma grupā no 50 līdz 59 gadu vecumam, kur šādu atbildi snieguši 42% aptaujāto, taču, palielinoties vecumam, strādāt gribētāju skaits pamazām sarūk. Nedaudz biežāk darba gaitas plāno turpināt vīrieši (38%) nekā sievietes (33%). \"Kā zināms, Latvijā vecuma pensija veido tikai nedaudz vairāk par pusi no pirmspensijas ieņēmumiem, kas ir būtisks ienākumu kritums, tādēļ iedzīvotāju vēlme turpināt darba gaitas arī pēc pensijas vecuma sasniegšanas ir saprotama. Tā kā likumdošana atļauj saņemt gan darba algu, gan vecuma peniju, iedzīvotājiem, kuriem veselība un darba spars atļauj, šīs var būt labs veids, kā parūpēties par savu labklājību. Lai arī kopumā novērojam, ka sabiedrībā paradums veidot uzkrājumus vecumdienām vēl nav pietiekami iesakņojies, salīdzinoši maza aptaujāto daļa jeb 12% nožēlo, ka ekonomiski aktīvajā vecumā nav pietiekami uzkrājuši, lai pensijas vecumu varētu sagaidīt bezrūpīgāk un nestrādājot,\" saka \"Luminor\" pensiju daļas vadītājs Atis Krūmiņš. Aptuveni katrs desmitais aptaujātais paļaujas uz aktīvo darba gaitu laikā veiktajiem uzkrājumiem, lai aizvadītu labklājīgas vecumdienas. Vispārliecinātākie par to ir Pierīgas iedzīvotāji un aptaujātie virs 60 gadu vecuma. Savukārt 5% aptaujāto cer, ka vecumdienās par viņiem parūpēsies bērni vai mazbērni. \"Lai gan rūpes par saviem ģimenes locekļiem un radiniekiem ir spēcīgās tradīcijās balstītas un var būt ļoti liels atbalsts vecumdienās, tomēr situācijas un apstākļi mēdz izvērsties dažādi, un uz šo iespēju nevajadzētu absolūti paļauties,\" norāda Atis Krūmiņš. \"Daļa aptaujāto jeb 6% uzskata, ka vēl ir pietiekami ilgs laiks, lai līdz pensijai izveidotu uzkrājumus, taču pieredze liecina, ka, sākot veikt uzkrājumus tikai no 50 gadu vecuma vai vēl vēlāk, ievērojamus uzkrājumus vecumdienām vairs neizdodas sakrāt, jo lielākie ienākumi iedzīvotājiem parasti ir no 30 līdz 50 gadu vecumam,\" viņš uzsver.", "link": "https://www.delfi.lv/bizness/37293360/bankas_un_finanses/55100936/vairak-neka-tresdala-cilveku-vecuma-virs-50-gadiem-plano-stradat-ari-pensijas-gados"},
{"title": "Latvijā pieaug iedzīvotāju skaits, kuriem nav izveidoti uzkrājumi neparedzētiem gadījumiem", "category": "Finanses", "body": "Latvijā 25% iedzīvotāju nav izveidoti uzkrājumi neparedzētiem gadījumiem, kas ir par pieciem procentpunktiem vairāk nekā gadu iepriekš, aģentūrai LETA pavēstīja \" Luminor Bank \" pārstāvji, atsaucoties uz bankas veiktās iedzīvotāju aptaujas datiem. Tajā pašā laikā 26% respondentu ar uzkrājumiem varētu izdzīvot līdz diviem mēnešiem. Vienlaikus 18% respondentu pietiktu uzkrājumu trim līdz sešiem mēnešiem, kas ir par sešiem procentpunktiem mazāk nekā gadu iepriekš, savukārt vairāk nekā pusgadu ar iekrājumiem varētu izdzīvot 19% respondentu, no kuriem vairāk ir vīriešu. Aptaujas dati rāda, ka visilgāk ar esošajiem uzkrājumiem varētu iztikt cilvēki vecumā virs 60 gadiem - 26% aptaujāto šajā vecuma kategorijā atzinuši, ka viņiem pietiktu uzkrājumu, lai izdzīvotu vairāk nekā sešus mēnešus, bet piektajai daļai - trīs līdz sešus mēnešus. Tajā pašā laikā vecuma kategorijā no 40 līdz 49 gadiem trīs līdz sešus mēnešus varētu iztikt 16% aptaujāto. Vislabākā situācija ar uzkrājumiem neparedzētiem gadījumiem ir Rīgā un Zemgalē dzīvojošiem cilvēkiem, bet vissliktākā - Vidzemes iedzīvotājiem, kur trešdaļa aptaujāto ir atbildējuši, ka viņiem nav uzkrājumu, lai izdzīvotu negaidītu finanšu grūtību gadījumā, kā arī cilvēkiem ar pamatizglītību, no kuriem šādu atbildi ir snieguši 39% respondentu. \"Luminor Bank\" iedzīvotāju aptauja veikta veikta 2022. gada decembrī sadarbībā ar pētījumu centru \"Norstat Latvija\", aptaujājot 1008 Latvijas iedzīvotājus vecumā no 18 līdz 74 gadiem.", "link": "https://www.delfi.lv/bizness/37293360/bankas_un_finanses/55108830/latvija-pieaug-iedzivotaju-skaits-kuriem-nav-izveidoti-uzkrajumi-neparedzetiem-gadijumiem"},
{"title": "Valsts parāda apkalpošanas izmaksas dubultosies, vēsta LTV", "category": "Finanses", "body": "Pieaugošās valsts parāda apkalpošanas izmaksas līdzās augstajai inflācijai ir viens no apstākļiem, kas  Finanšu ministrijai  (FM), gatavojot šā gada budžetu, liek būt piesardzīgai par jauniem tēriņiem, lai arī budžeta stāvoklis izrādījies labāks nekā prognozēja vēl rudenī, svētdien vēsta  Latvijas Televīzijas  (LTV) raidījums \"de facto\". Latvijas valsts budžeta izdevumi, reaģējot uz kovida pandēmiju, enerģijas cenām un bēgļu pieplūdumu no  Ukrainas , bija tās pozīcijas, kas pērn novembrī nodzina Latviju pēdējā vietā visā Eiropas Savienībā kā valsti ar lielāko mīnusu budžetā. 2022. gada deficītu lēsa 7,1% apmērā. Taču, pateicoties labiem budžeta ieņēmumiem augstas inflācijas dēļ, iztrūkums valsts pagājušā gada budžetā saruka līdz 5%. Uzlabojās arī šā gada budžeta iespējas. Jaunu tēriņu apmēru FM rēķina atbilstoši specifiskam terminam – strukturālais deficīts. Valdības deklarācija paredz pakāpeniski sadeldēt šī deficīta līmeni līdz 0,5% no IKP 2025. gadā. Taču augstā inflācija un tādēļ pieaugušie budžeta ieņēmumi izpildīja trīsgades plānu uzreiz – strukturālais deficīts sasniedza 0,2%, lai gan bija plānoti 1,8%. Tas ļāva dubultot šogad papildu piešķiramās naudas apjomu no 95 miljoniem eiro līdz 215 miljoniem, ziņo \"de facto\". Tas gan vienalga ir 10 reižu mazāk nekā gribētu ministrijas. Tāpēc līdz ceturtdienai valdībā diskutēs, kam naudu dot, bet kam nē. Finanšu ministrs  Arvils Ašeradens  (JV) min, ka papildu naudu piešķirs drošībai, ekonomikas transformācijai, veselībai un labklājībai, bet konkrētas izdevumu pozīcijas viņš līdz diskusiju noslēgumam neatklāj. Saeimas  opozīcijā ir arī viedoklis, ka labie budžeta ieņēmumi ļautu valdībai tērēt vēl vairāk. Rudenī ministrija bija gatava lielākam deficītam nekā piedāvā tagad. \"Valdības deklarācijā arī tika norādīts, ka recesijas apstākļos mēs rīkosimies pretcikliski, kas būtībā arī nozīmē šādos gadījumos palielināt deficītu. Es domāju, ka tas ir jādara,\" saka opozīcijas partijas \" Progresīvie \" deputāts Andris Šuvajevs un piebilst, ka ekonomikas transformācija nenotiks, ja valdība aktīvāk nerisinās nevienlīdzības un nabadzības problēmas. Vaicāts, kāpēc budžetā netiek palielināti tēriņi, finanšu ministrs Ašeradens atbild, ka valda liela nenoteiktība un prognozes var arī nepiepildīties, tāpēc ministrija vēlas saglabāt piesardzību. \"Ja  Eiropas Centrālā banka  mēģina ugunskuru dzēst, to inflāciju samazināt, tad valdība nedrīkstētu no otras puses mest tai krāsnij klāt malku. Tajā pašā laikā mums jāpalīdz iedzīvotājiem. Mums jāmēģina to zelta vidusceļu atrast,\" raidījumam saka Ašeradens. Ministra ieskatā fiskālā disciplīna būtu arī labs signāls naudas aizdevējiem, kas tagad prasa lielākus procentus. Kopējais Latvijas valsts parāds ir tuvu 17 miljardiem eiro, kas proporcionāli pret IKP ir viens no zemākajiem savienībā. Septiņi miljardi eiro no parāda ir jāpārfinansē nākamajos četros gados.  Fiskālās disciplīnas padome  pēdējā ziņojumā lēsa, ka parāda apkalpošanas izmaksas varētu dubultoties. Valsts kasē apstiprina, ka matemātika ir pareiza. \"Pēdējo gadu laikā viszemākie parāda apkalpošanas izdevumi jeb procentu maksājumi bija tieši pagājušajā gadā 164 miljoni eiro, šogad mēs plānojam, ka procentu izdevumi būs apmēram 200 miljoni. Savukārt 2024. gadā jau būs pieaugums par 130 miljoniem, sasniedzot 330 miljonus,\" LTV uzskaita  Valsts kases  pārvaldnieks Kaspars Āboliņš. Viņš gan mierina, ka šādas izmaksas savulaik jau pieredzētas. Nauda kļuvusi dārgāka, jo visā pasaulē centrālās bankas pacēlušas aizdevumu likmes. Valdība cer pabeigt diskusijas un šī gada budžetu iesniegt lemšanai Saeimai līdz 9. februārim.", "link": "https://www.delfi.lv/bizness/37293360/bankas_un_finanses/55107588/valsts-parada-apkalposanas-izmaksas-dubultosies-vesta-ltv"},
{"title": "Piešķir vēl 400 tūkstošus eiro saules paneļu uzstādīšanai privātmājām", "category": "Finanses", "body": "Ministru kabinets  apstiprinājis  Ekonomikas ministrijas  (EM) rosinātos grozījumus atbalsta programmā privātmāju energoefektivitātes paaugstināšanai, piešķirot papildu finansējumu 400 tūkstošu eiro apmērā programmas turpināšanai. Ņemot vērā dzīvojamo māju īpašnieku lielo interesi, EM rada iespēju līdz šim neizmantotos Valsts energoefektivitātes fonda līdzekļus 400 tūkstošu eiro apmērā piešķirt viena un divu dzīvokļu māju (privātmāju) energoefektivitātes paaugstināšanai, atjaunojamo energoresursu tehnoloģiju ieviešanai. Papildus piešķirtais finansējums ļaus tuvāko mēnešu laikā atbalstīt aptuveni 100 mājsaimniecības. Vienlaikus atbalsta programmā svītrots nosacījums, ka pieslēgumā atļautā elektroenerģijas ražošanas jauda nepārsniedz 50% no pieslēgumā atļautās maksimālās patēriņa slodzes. Veicot šīs izmaiņas atbalsta saņemšanas nosacījumos, rasts risinājums, ka privātmājām, kas, piemēram, plānotu uzstādīt saules paneļus ar jaudu 11,1 kW, atbalsta programmas dēļ nebūtu nepieciešams mainīt sistēmas pieslēgumu – līdz ar to nebūtu obligāti jāpāriet uz 3 fāžu 32A pieslēgumu. Veikti vēl citi tehniski grozījumi, ar kuriem var iepazīties Tiesību aktu portālā. 2021. gada 27. maijā tika uzsākta pieteikumu pieņemšana \" Altum \" īstenotajā atbalsta programmā energoefektivitātes uzlabošanas pasākumu īstenošanai viena dzīvokļa dzīvojamās mājās, kuras ietvaros pēc savas mājas energoefektivitātes klases paaugstināšanas privātmāju īpašnieki varēja saņemt atbalstu. Privātmāju īpašnieku interese par atbalsta programmu bija ļoti liela – mēneša laikā jau tika rezervēts viss programmā pieejamais finansējums 2,37 miljoni eiro apmērā. 2022. gada 8. martā valdība apstiprināja EM rosinātos grozījumus atbalsta programmā, piešķirot papildu finansējumu 3,27 miljonu eiro apmērā programmas turpināšanai, paplašinot potenciālo atbalsta saņēmēju loku (piešķirot atbalstu ne tikai viena, bet arī divu dzīvokļu dzīvojamo māju īpašniekiem) un paredzot atbalstu arī saules paneļu uzstādīšanai privātmājās. Atkārtota pieteikumu pieņemšana tika sākta pērn 27. aprīlī un norisinās vēl šobrīd. Laikā no 2021. gada 27. maija līdz šim brīdim \"Altum\" iesniegti 1359 projekta pieteikumi par kopējo summu 4,89 milj. eiro, no kuriem 576 projekta pieteikumi energoefektivitātes paaugstināšanas pasākumu īstenošanai, savukārt 783 saules paneļu iegādei un uzstādīšanai. Privātmāju īpašnieku interese par atbalsta saņemšanu ir liela, un šobrīd rezervēti jau 98% no kopējā programmas finansējuma.", "link": "https://www.delfi.lv/bizness/37293360/bankas_un_finanses/55112024/pieskir-vel-400-tukstosus-eiro-saules-panelu-uzstadisanai-privatmajam"},
{"title": "Ķīnas tehnoloģiju sektors pieredz izaugsmi; regulatoru spiediens atslābst", "category": "Finanses", "body": "Ķīnas tehnoloģiju giganta, kas labi pazīstams arī citviet, \"Alibaba\" akciju vērtība pieaugusi par vairāk nekā 8%. Arī lielāko valsts tehnoloģiju uzņēmumu apkopojošais indekss paaudzies par 3%. Tas liecina, ka kopējais sektors sāk atgriezties uz pozitīva viļņa. Ticību sektoram atjaunoja augstu amatpersonu solījumi, ka spiediens, kas pēdējos gados bija vērts pret uzņēmumiem, atslābst. Vienlaikus arī valsts atteikusies no \"0 Covid\" politikas, kas ievērojami iedragāja ekonomiku. \"Goldman Sachs Group\" un \"Morgan Stanley\" stratēģi ir uzlabojuši savus uzskatus par daudziem lielajiem tehnoloģiju uzņēmumiem, atsaucoties normalizējošos biznesa un normatīvo vidi. \"Goldman\" ​​uzskata, ka \"sliktākais ir aiz muguras\" pēc divus gadus ilgas peļņas samazināšanas, sagaidot reklāmas ieņēmumu atjaunošanos. \"Hang Seng Tech\" indekss kopš oktobra zemākā līmeņa ir palielinājies par aptuveni 60%. Pirmdien visā Āzijā valdīja pozitīvs noskaņojums. “Pēc regulējuma atiestatīšanas 2020. gada beigās mēs redzam agrīnas pazīmes, kas liecina par regulējošās vides atvieglošanu ar valdības atbalstu privātajam sektoram,” 8. janvāra ziņojumā rakstīja \"Morgan Stanley\" analītiķi. \"Pēdējos 1-2 gadus \"Alibaba\" ir bijusi uzmanības centrā, tāpēc mēs domājam, ka tā varētu pārspēt citus Ķīnas interneta uzņēmumus, jo vide kļūst vieglāka.\"", "link": "https://www.delfi.lv/bizness/37293360/bankas_un_finanses/55108302/kinas-tehnologiju-sektors-pieredz-izaugsmi-regulatoru-spiediens-atslabst"},
{"title": "Latvijā 20% iedzīvotāju prognozē ienākumu pieaugumu šajā gadā", "category": "Finanses", "body": "Latvijā 20% iedzīvotāju prognozē ienākumu pieaugumu šajā gadā, turklāt puse paredz ienākumu palielināšos par vairāk nekā 10%, pavēstīja \" SEB  bankas\" pārstāvji, atsaucoties uz bankas veiktās aptaujas datiem. Vienlaikus 22% aptaujāto šogad sagaida personīgo ienākumu samazināšanos. Ienākumu pieaugumu visbiežāk sagaida iedzīvotāji vecumā no 18 līdz 29 (31%) un iedzīvotāji vecumā no 30 līdz 39 (28%) gadiem. Savukārt personīgo ienākumu samazināšos biežāk prognozē respondenti vecumā no 50 līdz 59 (25%) un iedzīvotāji vecumā no 60 līdz 74 (28%) gadiem. No pesimistiskāk noskaņotajiem respondentiem vairāk nekā puse paredz, ka viņu ienākumi samazināsies par vairāk nekā 10%, savukārt pārējie prognozē ienākumu samazināšos par mazāk nekā desmito daļu. Vienlaikus trešā daļa jeb 32% respondentu šajā gadā izmaiņas savu personīgo ienākumu apmērā nesagaida. Pēc aptaujas datiem, vērojama arī negatīva tendence iedzīvotāju finanšu stāvokļa pašvērtējumā, proti, 37% aptaujāto norāda, ka viņu ģimenes finansiālā situācija pēdējo 12 mēnešu laikā ir pasliktinājusies, savukārt 41% respondentu tā nav mainījusies. Tajā pašā laikā 15% Latvijas iedzīvotāju atzīst, ka viņu ģimenes finanšu stāvoklis pēdējā gada laikā ir uzlabojies. Visbiežāk tā norāda respondenti vecumā no 30 līdz 39 gadiem (24%), bet visretāk - iedzīvotāji vecumā no 60 līdz 74 gadiem (6%) un iedzīvotāji vecumā no 50 līdz 59 gadiem (10%). \"SEB bankas\" makroekonomikas eksperts Dainis Gašpuitis skaidro, lai arī šogad ekonomikas izaugsme varētu izpalikt, lielas turbulences darba tirgū gaidītas netiek. Arī darba samaksas kāpums turpināsies. Tomēr piektdaļa prognozē ienākuma kritumu, kas ir pesimistisks vērtējums. Gašpuitis prognozē, ka, visdrīzāk, ienākumu kritums tik lielai iedzīvotāju daļai piedzīvots netiks, bet noskaņojumu ietekmē augstā inflācija, kas daudziem būtiski ir iedragājis pirktspēju. Raksturīgi, ka pesimistiskāki ir vecāka gadagājuma iedzīvotāji, kamēr jaunāki iedzīvotāji uz situāciju raugās optimistiskāk. Iedzīvotāju aptauju, pēc \"SEB bankas\" pasūtījuma, 2022.gada novembrī veica uzņēmums \"Norstat Latvija\". Tajā piedalījās 1005 respondenti vecumā no 18 līdz 74 gadiem.", "link": "https://www.delfi.lv/bizness/37293360/bankas_un_finanses/55109900/latvija-20-iedzivotaju-prognoze-ienakumu-pieaugumu-saja-gada"},
{"title": "Investori nav droši par ASV akcijām", "category": "Finanses", "body": "Šonedēļ ir gaidāma ASV patēriņa cenu indeksa publicēšana par decembri, kas var ietekmēt ASV Federālās rezervju sistēmas (FRS) monetāro politiku, kā arī \"JPMorgan Chase\" un citu banku peļņas rezultātu publicēšana. Eiropas Centrālā banka  (ECB) pirmdien prognozēja, ka eirozona pieredzēs \"ļoti spēcīgu\" algu kāpumu tuvākajos mēnešos, tam mēģinot panākt inflāciju. Lielāka naftas patēriņa perspektīvas veicināja naftas cenu kāpumu. ASV dolāra vērtība pret citām svarīgajām valūtām kritās, sarūkot līdz zemākajai vērtībai pret eiro pēdējo septiņu mēnešu laikā. Analītiķi atzina šim gadalaikam silto laiku Eiropā, kas sekmē dabasgāzes cenu krišanos, par pozitīvu faktoru šim reģionam. ASV biržu indekss \"Dow Jones Industrial Average\" pirmdien kritās par 0,3% līdz 33 517,65 punktiem, indekss \"Standard & Poor's 500\" saruka par 0,1% līdz 3892,09 punktiem, bet indekss \" Nasdaq  Composite\" palielinājās par 0,6% līdz 10 635,65 punktiem. Londonas biržas indekss FTSE 100 pirmdien pieauga par 0,3% līdz 7724,94 punktiem, Frankfurtes biržas indekss  DAX  30 kāpa par 1,3% līdz 14 792,83 punktiem, bet Parīzes biržas indekss CAC 40 palielinājās par 0,7% līdz 6907,36 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien pieauga par 1,2% līdz 74,63 ASV dolāriem par barelu. \"Brent\" markas jēlnaftas cena Londonas biržā kāpa par 1,4% līdz 79,65 dolāriem par barelu. Eiro vērtība pret ASV dolāru pirmdien pieauga no 1,0644 līdz 1,0735 dolāriem par eiro, britu mārciņas vērtība pret ASV dolāru kāpa no 1,2093 līdz 1,2180 dolāriem par mārciņu, bet ASV dolāra vērtība pret Japānas jenu samazinājās no 132,08 līdz 131,80 jenām par dolāru. Eiro vērtība pret britu mārciņu pieauga no 88,02 līdz 88,11 pensiem par eiro.", "link": "https://www.delfi.lv/bizness/37293360/bankas_un_finanses/55111918/investori-nav-drosi-par-asv-akcijam"},
{"title": "Attīstības tirgus indeksi uzrāda 20% kāpumu kopš oktobra", "category": "Finanses", "body": "Pēdējā laikā pozitīvākais rādītājs ir pārmaiņas, kas seko, kā raksta medijs \"sāpīgam posmam\" no 2021. gada februāra līdz pagājušā gada oktobra beigām, kad MSCI EM indekss samazinājās par vairāk nekā 40%. Indekss apkopo uzņēmumus no vairāk nekā divdesmit valstīm. Tur ir gan Ķīnas, gan Indijas, gan Tuvo Austrumu valstu, gan arī, piemēram, Čehijas un Polija uzņēmumu akcijas. Pagājušā gada straujai ASV Federālo rezervju likmju kāpums un dolāra nostiprināšanās izsūca naudu no riskantiem aktīviem, tostarp attīstības valstu uzņēmumu akcijām un vietējās valūtas obligācijām. Dati liecina, ka ieguldījumu fondi, kas iegādājas šādus aktīvus, pagājušajā gadā piedzīvoja vislielāko līdz šim reģistrēto līdzekļu aizplūšanu. \"Bank of America\" stratēģis Deivids Hauners sacīja, ka pagājušajā nedēļā publicētā aptauja, kas liecina par aktivitātes kritumu ASV pakalpojumu sektorā, ir pastiprinājusi investoru cerības, ka šogad procentu likmes tiks paaugstinātas mazāk nekā iepriekš prognozēts. Viņš uzskata, ka attīstības valstu tirgus varētu apsteigt ASV un citu Rietumu valstu tirgus. Jaunattīstības tirgu aktīviem, piemēram, akcijām, valūtām un vietējās valūtas obligācijām, ir tendence labi darboties, ja ASV likmes ir zemas un dolāra kurss ir vājš. Proti, jo ASV un citās attīstītajās ekonomikās pieejamas mazāk pievilcīga iespējas, jo investori ir gatavāki pirkt riskantākus, augstākas ienesīguma aktīvus. \"GAM Investments\" investīciju direktors Pols Maknamara sacīja, ka tāpat kā citus riskantos aktīvus EM akcijas un obligācijas virza ASV Centrālās bankas politika. \"Ja \"Fed\" virzīsies prom no augstām procentu likmēm un mēs sāksim redzēt inflācijas kritumu, tā būs spēcīga kombinācija,\" viņš komentējis, piebilstot, ka \"pašos jaunattīstības tirgos notiek ļoti maz, kas to attaisnotu.\"", "link": "https://www.delfi.lv/bizness/37293360/bankas_un_finanses/55113090/attistibas-tirgus-indeksi-uzrada-20-kapumu-kops-oktobra"},
{"title": "Akciju cenas pieaug Volstrītā, bet krītas Eiropas biržās", "category": "Finanses", "body": "\"Investori ir nogaidīšanas režīmā,\" sacīja \"B.Riley Financial\" analītiķs Ārts Hogans, atsaucoties uz ceturtdien gaidāmu ASV inflācijas ziņojumu un piektdien gaidāmiem \"JPMorgan Chase\" un citu banku peļņas ziņojumiem. Volstrītas indeksu kāpuma līderis bija indekss \" Nasdaq  Composite\", kura palielināšanos par 1,0% noteica \"Amazon\", \"Facebook\" māteskompānijas \" Meta  Platforms\" un citu uzņēmumu akciju cenu pieaugums. Investoriem tomēr vairāk rūp ceturtdien gaidāmais ziņojums par ASV patēriņa cenu indeksu (CPI). Domājams, ka tas parādīs mērenāku inflāciju pēc lieliem cenu kāpumiem pērn. CPI dati tiks izvērtēti saistībā ar to iespējamu ietekmi uz ASV Federālās rezervju sistēmas (FRS) monetāro politiku. FRS īsteno agresīvu procentlikmju celšanu, mēģinot iegrožot inflāciju. FRS vadītājs Džeroms Pauels otrdien savā runā Zviedrijā neizteicās par to, kādi varētu būt centrālās bankas lēmumi monetārās politikas jomā nākotnē, bet sacīja, ka FRS izolētība no vēlēšanu politikas ļauj tai pēc vajadzības celt procentlikmes, \"neapsverot īstermiņa politiskus faktorus\". Pasaules Banka (PB) otrdien publiskotajās jaunākajās ekonomikas prognozēs samazināja pasaules šā gada iekšzemes kopprodukta (IKP) pieauguma prognozi līdz 1,7%, un tas ir par gandrīz par pusi mazāk nekā tā lēsa iepriekšējās prognozēs jūnijā. ASV biržu indekss \"Dow Jones Industrial Average\" otrdien pieauga par 0,6% līdz 33 704,10 punktiem, indekss \"Standard & Poor's 500\" kāpa par 0,7% līdz 3919,25 punktiem, bet indekss \"Nasdaq Composite\" palielinājās par 1,0% līdz 10 742,63 punktiem. Londonas biržas indekss FTSE 100 otrdien kritās par 0,4% līdz 7694,49 punktiem, Frankfurtes biržas indekss  DAX  30 saruka par 0,1% līdz 14 774,60 punktiem, bet Parīzes biržas indekss CAC 40 samazinājās par 0,6% līdz 6869,14 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 0,7% līdz 75,12 ASV dolāriem par barelu. \"Brent\" markas jēlnaftas cena Londonas biržā kāpa par 0,6% līdz 80,10 dolāriem par barelu. Eiro vērtība pret ASV dolāru otrdien pieauga no 1,0730 līdz 1,0739 dolāriem par eiro, britu mārciņas vērtība pret ASV dolāru kritās no 1,2184 līdz 1,2153 dolāriem par mārciņu, bet ASV dolāra vērtība pret Japānas jenu palielinājās no 131,88 līdz 132,21 jenai par dolāru. Eiro vērtība pret britu mārciņu pieauga no 88,07 līdz 88,34 pensiem par eiro.", "link": "https://www.delfi.lv/bizness/37293360/bankas_un_finanses/55115562/akciju-cenas-pieaug-volstrita-bet-kritas-eiropas-birzas"},
{"title": "Vai 2023. gadā ir jāpērk kriptovalūtas?", "category": "Finanses", "body": "2022. gadā kopumā teju visiem finanšu instrumentiem klājās mazliet sliktāk nekā iepriekš. Taču nevienai aktīvu klasei gads nebija tik sūrs kā kriptovalūtām. Digitālās monētas zaudēja no 60 līdz pat 99% savas vērtības. Faktiski visi investori, kas iegādājās tās 2021. gadā, cieta zaudējumus. Taču kāds būs šis gads? To raidījumā \" Nākotnes kapitāls \" vaicājam diviem investoriem un nozares vērotājiem. Raivja Vilūna finanšu portfelī apmēram trešdaļu veido kriptovalūtas. Sākotnēji ziemā un pavasarī Vilūna portfelim neveicās slikti – viņš pirmos pirkumus nejaušas sakritības dēļ izdarīja neilgi pēc Krievijas iebrukuma Ukrainā, kad kriptovalūtu vērtība bija strauji nokritusies. Taču pēc tam tā atsāka kāpumu, tādēļ līdz pat pavasara izskaņai Vilūna portfelis uzrādīja diezgan labus rezultātus. Tomēr tad sākās dažādas kriptopasaules nedienas, vērtība strauji krita, un jau kopš vasaras portfelī ir palieli mīnusi. Lai parunātu gan par to, kāds bija aizvadītais gads, gan par to, kāds būs 2023. gads, raidījuma studijā viesojās kriptovalūtu investors un \"airBaltic\" \"web3\" projektu vadītājs Artūrs Garais, kā arī finanšu blogeris un uzņēmējs Kristaps Mors. Garais piekrīt Vilūnam, ka \"Terra Luna\" uzņēmuma un kriptovalūtas sabrukums, kas notika maijā, visticamāk, bija tas, kas izraisīja sniega bumbas efektu. \"Visās šajās sliktajās lietās, gan \"Terra Luna\", gan \"Celsius\", gan FTX, ir tas, ka neprofesionāli cilvēki vada šīs kompānijas, kas vēlas iegūt sev labumu,\" viņš saka.", "link": "https://www.delfi.lv/bizness/37293360/bankas_un_finanses/55109226/vai-2023-gada-ir-japerk-kriptovalutas"},
{"title": "Ilgtspējīga investēšana strauji kļūs par normu, uzskata 'Luminor' eksperts", "category": "Finanses", "body": "Vērienīgo ilgtspējīgo ieguldījumu attīstības pamatā ir bijušas straujas klimata pārmaiņas, kuras vairs nav iespējams ignorēt. 2015. gada Parīzes klimata vienošanās paredz ierobežot globālo sasilšanu, nosakot konkrētus rīcības soļus. Lai mērķi sasniegtu, Eiropas Savienība (ES) ir apņēmusies būtiski kaitīgās emisijas un līdz 2050. gadam panākt klimatneitralitāti. \"Šāds būtisks politisks pavērsiens ir atstājis ietekmi arī uz investīciju pasauli. Ir skaidrs, ka tuvākajos gados arvien vairāk Eiropas Savienības un atsevišķu valstu finansējums ieplūdīs nozarēs, kas atbalsta ilgtspējīgas pārmaiņas, un arī privātas investīcijas ilgtspējīgos uzņēmumos un jomās kļūs arvien populārākas,\" skaidro Krūmiņš. Vēl pirms dažiem gadiem finanšu tirgus dalībniekiem trūka vienotas izpratnes un saprotamu standartu, kas skaidri noteiktu, kāds bizness ir vai nav ilgtspējīgs. \"Šajā laikā parādījās dažādi ieguldījumu produkti, kas sevi dēvēja par ilgtspējīgiem, taču bieži tādi tie bija tikai pēc nosaukuma. Valdīja augsta iecietība pret to, kas ir “zaļais” ieguldījums, taču šobrīd situācija ir būtiski mainījusies,\" saka Krūmiņš. Lai gan vienoti standarti par ilgtspējīgu uzņēmējdarbību ir vēl salīdzinoši agrīnā stadijā, tomēr tuvākajos gados investori varēs daudz rūpīgāk pārbaudīt, vai uzņēmumi tiešām īsteno ilgtspējīgu biznesu. Lielā mērā to ietekmēs tas, ka uzņēmumiem būs jāpierāda kā tas notiek. Krūmiņš gan norāda, ka pie standartu un klasifikāciju izstrādes vēl ir daudz darāmā, tomēr augstākas informācijas atklāšanas prasības no Eiropas institūciju puses rada lielāku atbildību uzņēmējiem atklāt, kādā veidā bizness tiek īstenots. Bankas pārstāvis saka, ka arvien vairāk finanšu tirgus dalībnieku par būtisku kritēriju izvirza ne tikai iespējami lielākas peļņas gūšanu no investīcijām, bet arī pozitīvu ietekmi uz vidi, turklāt, ilgtspējas risku pārvaldīšana kļūst par būtisku šķautni ieguldījumu izvēlē. \"Vērtējot ilgtspēju kā vienu no ieguldījumu ilgtermiņa riskiem, kļūst skaidrs, ka agri vai vēlu tas atspoguļosies investīciju riska un ienesīguma attiecībā,\" viņš skaidro, norādot, ka uz uzņēmējdarbību un attiecīgi uz investīcijām uzņēmumos riski var atstāt ietekmi vismaz divos veidos. Pirmkārt, tie ir fiziskie riski, kas apdraud uzņēmējdarbību klimata pārmaiņu rezultātā, piemēram, ūdens resursu pieejamība konkrētos reģionos pasaulē, ekstrēmi karstuma periodi vai klimata izraisīti traucējumi piegādes ķēdēs. Otrkārt, tas var notikt administratīvu instrumentu ietekmē, piemēram, uzņēmumiem bez skaidri definēta ceļa uz klimatneitralitāti var nākties maksāt lielākus nodokļus vai apturēt atsevišķus uzņēmējdarbības veidus, kas var kļūt aizliegti vai kā citādi ierobežoti. Viņš atgādina, ka nākotnē arī finansējuma pieejamība kļūs arvien ierobežotāka uzņēmumiem ar vāji pārvaldītiem ilgtspējas riskiem. 2022. gads ir bijis izaicinājums ilgtspējīgai ieguldīšanai, jo Krievijas iebrukuma Ukrainā dēļ ievērojami pieauga fosilās enerģijas un ar to saistīto aktīvu cena. Lai gan īstermiņā energo neatkarība Eiropā dominē pār ilgtspēju. Tomēr, skatoties vidējā termiņā, nav šaubu, ka fokuss uz ilgtspēju atgriezīsies un ņems virsroku. Ilgtspējīgi ieguldījumi jau šobrīd veido vairāk nekā trešdaļu no kopējiem pasaules pārvaldītajiem aktīviem, un šī summa ar katru gadu pieaug. Piemēram, ASV no 1995. gada līdz 2020. gadam investīcijas ilgtspējīgos uzņēmumos pieaugušas 25 reizes. \"Bloomberg\" dati liecina, ka aktīvi, kas ņem vērā vides, sociālās atbildības un pārvaldības (ESG) principus, ir sasnieguši 35 triljonus ASV dolāru un, turpinoties līdzšinējām tendencēm, sasniegs 50 triljonus ASV dolāru 2025. gadā. \"Ir skaidrs, ka ieguldītāju pieprasījums noteiks piedāvājumu. Tiek novērots, ka pēdējos gados mainās arī cilvēku investīciju paradumi. Saskaņā ar \"Morgan Stanley\" 2021.gada aptaujas rezultātiem vairāk nekā 80% investoru ir ieinteresēti ilgtspējīgos ieguldījumos un uzskata, ka viņu ieguldījumi spēj radīt pozitīvo ietekmi uz klimata pārmaiņām un pasaules nabadzības apkarošanu. Attiecīgi – jo vairāk privātie investori interesēsies par ilgtspējīgiem ieguldījumiem, jo plašāks būs ilgtspējīgu finanšu produktu piedāvājums no uzņēmumiem un aktīvu pārvaldniekiem. Tiem, kuri ilgtspējas principus ievieš gausi, papildu motivācija domāt par uzņēmumu pielāgošanu nākotnei ir piekļuve finansējumam ar izdevīgākiem nosacījumiem,\" secina Krūmiņš.", "link": "https://www.delfi.lv/bizness/37293360/bankas_un_finanses/55116824/ilgtspejiga-investesana-strauji-klus-par-normu-uzskata-luminor-eksperts"},
{"title": "PTAC piemēro SIA 'InCredit Group' soda naudu 16 000 eiro apmērā", "category": "Finanses", "body": "Patērētāju tiesību aizsardzības centrs  ( PTAC ) pieņēmis lēmumu patērētāju kolektīvo interešu pārkāpuma lietā, ar kuru SIA \"InCredit Group\" uzlikts tiesiskais pienākumu izbeigt negodīgu komercpraksi, patērētāju auditorijai paredzētas reklāmas maskējot kā kreditēšanas reklāmas saimnieciskās darbības veicējiem, un piemērota soda nauda 16 000 eiro apmērā, informē PTAC. PTAC izvērtēja sabiedrības īstenoto komercpraksi un ierosināja administratīvo lietu pret uzņēmumu par normatīvo aktu ievērošanas uzraudzību saistībā ar neatbilstošas kreditēšanas reklāmas izplatīšanu radio, \"YouTube\" un \"Facebook\", veidojot reklāmu tā, lai ar to mēģinātu apiet kreditēšanas reklāmu aizliegumu, un veicinot bezatbildīgu aizņemšanos. Lietas izskatīšanas gaitā PTAC konstatēja, ka izplatītās kreditēšanas reklāmas neatbilst Patērētāju tiesību aizsardzības likuma (PTAL) prasībām, tādējādi pārkāpjot Reklāmas likumā un Negodīgas komercprakses aizlieguma likumā noteiktās prasības. Lai gan SIA \"InCredit Group\" reklāmās ir norādīts, ka tas ir piedāvājums saimnieciskās darbības veicējiem, reklāmās attēlotajās ainās, vizuālā, audiālā un tekstuālā informācijā bija skaidri uztverams patērētājiem adresētais vēstījums, proti, mājas remonts vai atpūtas ceļojumi ar dzīvesbiedru vai bērniem, kas nav uzskatāmi par pakalpojumiem saistībā ar juridiskas personas saimniecisko vai profesionālo darbību. Ņemot vērā to, ka reklāmas patiesā mērķauditorija ir patērētāji, nevis saimnieciskās darbības veicēji, ir pārkāpti kreditēšanas reklāmas normatīvo aktu ierobežojumi, un Sabiedrība, izplatot šādu kreditēšanas reklāmu, kas kopumā jebkuru patērētāju aicina saņemt kredītus savas mājas remontdarbiem vai ceļojumiem, būtiski var ietekmēt vidusmēra patērētāja rīcību, nepārdomāti pieņemot lēmumu un novedot pie neapzinātām kredītsaistībām, norāda PTAC. Ar mērķi pasargāt vidusmēra patērētāju ar 2018. gada 4. oktobra PTAL grozījumiem tika noteikta patērētāja un viņa ekonomisko interešu aizsardzība, paredzot vispārēju patērētāju kreditēšanas reklāmu aizliegumu, tomēr pieļaujot atsevišķus izņēmumus. Papildus PTAC vērš uzmanību, ka SIA \"InCredit Group\" reklāma tika izplatīta trīs dažādās platformās, kas vērsta uz plašu patērētāju loka sasniegšanu. Audio reklāma tika izplatīta 5 dažādās radio stacijās latviešu un krievu valodā, tādējādi aptverot dažādu vecumu un sociālo grupu patērētājus. Ievērojot pārkāpuma ilgumu, apstākļus un raksturu, kā arī reklāmas izplatīšanas apjomu un to, ka reklāma veidota ar mērķi apiet patērētāju kreditēšanas reklāmas ierobežojumus, un faktu, ka Sabiedrība neatzīst savu vainu profesionālai rūpībai neatbilstošas komercprakses īstenošanā, PTAC secina, ka kompānijas izdarītais pārkāpums ir vērtējams kā smags pārkāpums, tādējādi kopējais soda naudas apmērs noteikts 16 000 eiro. PTAC aicina kreditēšanas pakalpojumu sniedzējus un kreditēšanas starpniekus ievērot kreditēšanas reklāmas normatīvo aktu ierobežojumus.", "link": "https://www.delfi.lv/bizness/37293360/bankas_un_finanses/55120100/ptac-piemero-sia-incredit-group-soda-naudu-16-000-eiro-apmera"},
{"title": "ECB maijā visdrīzāk būs jāturpina paaugstināt likmes, norāda centrālās bankas pārstāvis", "category": "Finanses", "body": "ECB pagājušajā nedēļā paaugstināja procentu likmes par 50 bāzes punktiem līdz augstākajam līmenim kopš 2008. gada beigām, taču nesignalizēja par turpmākiem soļiem, bažījoties, ka nesenā banku akciju izpārdošana pasaulē var pāraugt plašākā krīzē. Taču Vācijas, Austrijas, Slovākijas un Lietuvas centrālo banku vadītāji nupat ir paziņojuši, ka ECB procentu likmju paaugstināšana nav beigusies, jo inflācija ir pārāk augsta un varētu būt noturīgāka pat par pašas centrālās bankas prognozēm. \"Es uzskatu, ka ir maz ticams, ka likmju palielināšana ir noslēgusies,\" intervijā \"Reuters\" sacīja Knots. \"Diez vai ar likmju turēšanu tikai nedaudz ierobežojošā teritorijā būtu pietiekami, lai veicinātu inflācijas samazināšanos, uz kuru mēs, iespējams, visi ceram,\" viņš uzsvēris.", "link": "https://www.delfi.lv/bizness/37293360/bankas_un_finanses/55364120/ecb-maija-visdrizak-bus-jaturpina-paaugstinat-likmes-norada-centralas-bankas-parstavis"},
{"title": "'Nākotnes kapitāls': Portfeļa izmaiņas uz 2023. gada vienpadsmito nedēļu", "category": "Finanses", "body": "Nedēļas laikā “S&P 500” izauga par 81,52 punktiem jeb 2,3%. Pieaugumam netraucēja ziņas par lielāko ASV banku krīzi kopš 2008. gada. Jāmin gan, ka bankrotējošas bankas ir bija salīdzinoši mazas, piemēram \"Silicon Valley Bank\" fokusējas uz darbu tikai ar jaunuzņēmumiem un tehnoloģiju sektoru. Kamēr investori uzvedas piesardzīgi ar banku sektoru, reālas ekonomikas pārstāvju akcijas aug. Piemēram, nedēļas laikā par 4.83% izauga \" Apple \" akcijas, par 1.1% \"Coca-Cola\", par 4.12% \"Procter & Gamble\". Tomēr visi investori skatās uz Federālās rezerves nākamajiem soļiem, jo, lai apkarotu inflāciju, ir nepieciešams turpināt celt kredīta likmes, kas jau šobrīd ietekme mazo reģionālu banku sektoru. Baltijas valstu \" Nasdaq \" biržās šajā nedēļā kāpums reģistrēts tikai Rīgā, liecina aģentūra LETA informācija. Rīgas biržas indekss \"OMX Riga\" šonedēļ palielinājās par 0,48%. Kopējais Baltijas biržu indekss \"OMX Baltic Benchmark GI\" šonedēļ samazinājās par 1,73%. Attiecīgi redzams, ka turpinās investoru nedrošība un visticamāk arī brīvās naudas trūkums no mazajiem investoriem. Kriptovālūtu tirgū “ Bitcoin ” turpināja nedēļas sākumā iesākto izaugsmi. Šķietami investoru interesi par digitālajām monētām atjaunoja banku sektora problēmas un \"digitālais zelts\" turpināja izaugsmi. Nedēļas izskaņā tas sasniedza 25 tūkstošu par vienu monētu atzīmi. Kopīga situācija ar Kuzikova akcijām ir šāda: Iepriekšēja nedēļā jau tikai 7 akcijas parādīja negatīvo tendenci. Lielāko pieaugumu parādīja \"Microsoft\" (MSFT) akcijas +0.52% un \"Alphabet\" (Googl) +0.37%. Vislielāko vērtības kritumu parādīja \"Mosaic\" (MOS) ar -0,45%, un \"Shell\" (SHEL) - 0,86%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Iepriekšējā nedēļā investīcijas gāja pārtikas segmentā un es proporcionāli nopirku: \"The Mosaic Company\" (MOS), \"McDonalds Corporation\" (MCD) un \"The Coca-Cola Company\" (KO).” “Šonedēļ investīcijas ies finanšu sektorā, bet līdz ar to ka man izveidojās disproporcija starp ieguldījumiem \"VISA\" un \"JPMorgan Chase\" bankā visas investīcijas ies \"VISA\" .” “Iepriekšējās nedēļās esmu nedaudz papildinājis savu “Bitcoin” daļu, bet nu esmu nolēmis veltīt tuvāko divu nedēļu ieguldījumus Baltijas akcijām,” saka Vilūns", "link": "https://www.delfi.lv/bizness/37293360/bankas_un_finanses/55351124/nakotnes-kapitals-portfela-izmainas-uz-2023-gada-vienpadsmito-nedelu"},
{"title": "'Nākotnes kapitāls': Portfeļa izmaiņas uz 2023. gada vienpadsmito nedēļu", "category": "Finanses", "body": "Nedēļas laikā “S&P 500” izauga par 81,52 punktiem jeb 2,3%. Pieaugumam netraucēja ziņas par lielāko ASV banku krīzi kopš 2008. gada. Jāmin gan, ka bankrotējošas bankas ir bija salīdzinoši mazas, piemēram \"Silicon Valley Bank\" fokusējas uz darbu tikai ar jaunuzņēmumiem un tehnoloģiju sektoru. Kamēr investori uzvedas piesardzīgi ar banku sektoru, reālas ekonomikas pārstāvju akcijas aug. Piemēram, nedēļas laikā par 4.83% izauga \" Apple \" akcijas, par 1.1% \"Coca-Cola\", par 4.12% \"Procter & Gamble\". Tomēr visi investori skatās uz Federālās rezerves nākamajiem soļiem, jo, lai apkarotu inflāciju, ir nepieciešams turpināt celt kredīta likmes, kas jau šobrīd ietekme mazo reģionālu banku sektoru. Baltijas valstu \" Nasdaq \" biržās šajā nedēļā kāpums reģistrēts tikai Rīgā, liecina aģentūra LETA informācija. Rīgas biržas indekss \"OMX Riga\" šonedēļ palielinājās par 0,48%. Kopējais Baltijas biržu indekss \"OMX Baltic Benchmark GI\" šonedēļ samazinājās par 1,73%. Attiecīgi redzams, ka turpinās investoru nedrošība un visticamāk arī brīvās naudas trūkums no mazajiem investoriem. Kriptovālūtu tirgū “ Bitcoin ” turpināja nedēļas sākumā iesākto izaugsmi. Šķietami investoru interesi par digitālajām monētām atjaunoja banku sektora problēmas un \"digitālais zelts\" turpināja izaugsmi. Nedēļas izskaņā tas sasniedza 25 tūkstošu par vienu monētu atzīmi. Kopīga situācija ar Kuzikova akcijām ir šāda: Iepriekšēja nedēļā jau tikai 7 akcijas parādīja negatīvo tendenci. Lielāko pieaugumu parādīja \"Microsoft\" (MSFT) akcijas +0.52% un \"Alphabet\" (Googl) +0.37%. Vislielāko vērtības kritumu parādīja \"Mosaic\" (MOS) ar -0,45%, un \"Shell\" (SHEL) - 0,86%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Iepriekšējā nedēļā investīcijas gāja pārtikas segmentā un es proporcionāli nopirku: \"The Mosaic Company\" (MOS), \"McDonalds Corporation\" (MCD) un \"The Coca-Cola Company\" (KO).” “Šonedēļ investīcijas ies finanšu sektorā, bet līdz ar to ka man izveidojās disproporcija starp ieguldījumiem \"VISA\" un \"JPMorgan Chase\" bankā visas investīcijas ies \"VISA\" .” “Iepriekšējās nedēļās esmu nedaudz papildinājis savu “Bitcoin” daļu, bet nu esmu nolēmis veltīt tuvāko divu nedēļu ieguldījumus Baltijas akcijām,” saka Vilūns", "link": "https://www.delfi.lv/bizness/37293360/bankas_un_finanses/55358674/banku-nedienam-diez-vai-bus-domino-efekts-bet-sekas-netiesi-varetu-izjust-ikviens"},
{"title": "Anglijas Banka atkārtoti palielina procentlikmi", "category": "Finanses", "body": "Lielbritānijas centrālā banka -  Anglijas  Banka - ceturtdien vienpadsmito reizi pēc kārtas paaugstināja bāzes procentlikmi, un tā sasniegusi augstāko līmeni kopš 2008. gada beigām. Tādējādi ar kreditēšanas ierobežošanu Anglijas Banka cenšas apkarot augsto inflāciju. Centrālā banka bāzes procentlikmi palielināja par 0,25 procentpunktiem - līdz 4,25%. 2021.gada decembrī Anglijas Banka bāzes procentlikmi palielināja pirmo reizi vairāk nekā trīs gados, kad tā no 0,1% pieauga līdz 0,25%. Kopš tā laika bāzes procentlikme Lielbritānijā palielināta jau vienpadsmit reizes. Analītiķi jau iepriekš bija prognozējuši, ka bāzes procentlikme Lielbritānijā tiks palielināta arī martā, ņemot vērā negaidīto inflācijas pieaugumu valstī februārī. Gada inflācija Lielbritānijā februārī palielinājās līdz 10,4% salīdzinājumā ar 10,1% janvārī, tādējādi reģistrēts pirmais kāpums pēdējos četros mēnešos.", "link": "https://www.delfi.lv/bizness/37293360/bankas_un_finanses/55364606/anglijas-banka-atkartoti-palielina-procentlikmi"},
{"title": "Kāpēc kriptovalūtas ir labākas par dolāriem un eiro? Skaidro 'Nākotnes kapitāls'", "category": "Finanses", "body": "Lai gan pagājušais gads kriptovalūtām bija visai bēdīgs, pēdējo nedēļu ASV un arī Eiropas banku nedienas šķietami ir atgriezušas zināmu interesi par digitālajām monētām. Par to, kāpēc vērts investēt un kāpēc kriptovalūtas varētu būt labs ieguldījums, raidījumā \" Nākotnes kapitāls \" stāstīja platformas \"Fintelum\" vadītāja Liza Aizupiete. Kriptovalūta radās, kad kāds anonīms programmētājs, vēloties izveidot no pasaules finanšu sistēmas neatkarīgu vērtības uzkrāšanas un maksāšanas līdzekli, izstrādāja algoritmu, kas kļuva par pamatu \"Bitcoin\". Tā vēl aizvien ir populārākā, vērtīgākā un, kā daudzi norāda, vienīgā patiesi neatkarīgā kriptovalūta. Sākotnējais solījums, kas nāca ar to: valūta, kas ir neatkarīga no centrālo banku lēmumiem un tādējādi mazāk pakļauta svārstībām. Pērn, finanšu tirgiem ciešot zaudējumus, digitālās monētas zaudēja lielu apjomu savas vērtības un investori pārgāja no riskantajām kriptovalūtām uz drošākiem aktīviem. Taču nu, pēdējās nedēļās, banku sektoram ļogoties, biržās novērojams intereses par kriptovalūtām pieaugums. Kā norāda raidījuma \"Nākotnes kapitāls\" vadītājs Raivis Vilūns, iespējams, tieši tāpēc, ka daļai ir bažas par plašāku problēmu vilni tradicionālo finanšu pasaulē.", "link": "https://www.delfi.lv/bizness/37293360/bankas_un_finanses/55353710/kapec-kriptovalutas-ir-labakas-par-dolariem-un-eiro-skaidro-nakotnes-kapitals"},
{"title": "Piešķir 1,8 miljonu eiro aizdevumu Vidzemes un Latgales lielākajam graudu kooperatīvam", "category": "Finanses", "body": "\" Swedbank \" un Latvijas graudaudzētāju kooperatīvā sabiedrība \"VAKS\" ir vienojušies par jaunu aizdevuma līgumu 1,8 miljona eiro vērtībā. Apgrozījuma ziņā otrais lielākais Latvijas graudu kooperatīvs līdzekļus plāno izlietot graudu pirmapstrādes kompleksa kapacitātes palielināšanai Viļānos. Projekts paredz divu noliktavu pārbūvi par graudu pieņemšanas un uzglabāšanas kompleksu, kā arī tehnisko nodrošinājumu uzlabošanu. Tas ietver graudu krišanas skaitļa novērtēšanas iekārtas, graudu, rapša un pākšaugu paraugu ņemšanas iekārtu komplektu, kā arī esošo dzelzceļa pievedceļu pagarināšanu, lai palielinātu graudu pārkraušanas jaudas. Pirmapstrādes kompleksa \"Grozu kalte\" kapacitātes palielināšanas projekts Viļānos, Rēzeknes novadā, tiek realizēts kopā ar Lauku atbalsta dienestu. Projekta kopējās izmaksas ir 2,3 miljoni eiro, no kuriem 1,8 miljonus eiro veido aizdevums. Kā uzsver kooperatīva valdes priekšsēdētājs Indulis Jansons, \"neskatoties uz svārstīgo ekonomisko situāciju resursu tirgos, \"VAKS\" veiks investīcijas graudu uzglabāšanas un pārkraušanas kompleksā Viļānos. Kooperatīva mērķis ir kāpināt reģiona lauksaimnieku konkurētspēju, samazinot izmaksas, uzlabojot kvalitāti, kā arī nodrošināt labākus darba apstākļus\". Kooperatīvs aktīvi darbojas kopš 1999. gada un tā darbības galvenie mērķi ir sniegt saviem biedriem pakalpojumus lauksaimniecības produktu ražošanā – nodrošināt graudu pirmapstrādi, graudu iepirkšanu un tirdzniecību, palīdzēt sagādāt graudaugu un zālāju sēklas, augu aizsardzības līdzekļus, minerālmēslus, kā arī nodarboties ar lauksaimniecības tehnikas tirdzniecību un apkopi un piedāvāt agronomu konsultācijas. \"\"Swedbank\" ir ilgstošs \"VAKS\" attīstības un modernizācijas projektu partneris. Mūsu lauksaimniecības ekspertu komanda ir atbalstījusi kooperatīvu ne tikai gudru finansēšanas lēmumu pieņemšanā, bet vērtīga vienmēr bijusi arī savstarpējā viedokļu apmaiņa par jaunākajām tendencēm lauksaimniecībā un nākotnes izaicinājumiem. Kooperatīvs allaž ir rūpējies par saviem biedriem un devis lielu ieguldījumu  Vidzemes  un  Latgales  lauksaimniecības attīstībā,\" saka bankas Uzņēmumu pārvaldes vadītāja v.i. Jevgenijs Ivanovs. KS \"VAKS\" pēc apgrozījuma ir otrs lielākais graudu kooperatīvs Latvijā, kas apvieno vairāk nekā 600 saimniecības Vidzemē un Latgalē. Kooperatīva pārziņā ir objekti Valmierā, Varakļānu, Gulbenes novados, kā arī Jelgavā.", "link": "https://www.delfi.lv/bizness/37293360/bankas_un_finanses/55115978/pieskir-1-8-miljonu-eiro-aizdevumu-vidzemes-un-latgales-lielakajam-graudu-kooperativam"},
{"title": "Investoru stress atslābis, meklē iespējas ieguldīt", "category": "Finanses", "body": "Neskatoties uz to, ka ASV valdība pagājušajā nedēļā rīkojās netipiski ātri, lai demonstrētu, ka banku \"Silicon Valley Bank\" un \"Signature Bank\" sabrukums nav sākums jaunai finanšu krīzei, kā arī izskanēja ziņas par \" Credit Suisse \" pārdošanu, investori finanšu sektoru šīs nedēļas sākumā uzlūkoja piesardzīgi. Taču otrdien, stresam atslābstot, Eiropas banku sektora akciju cenas sāka augt. Jau pagājušās nedēļas sākumā akciju tirgi reaģēja asi – banku, apdrošinātāju un citu naudas aizdevēju akciju vērtība kritās. Tomēr nevarētu teikt, ka kopējais tirgus saruka, tieši pretēji, citu sektoru akcijas sāka audzēt vērtību, investoriem pieņemot, ka procentu likmju kāpums vismaz uz laiku apstāsies. Tiesa gan, šobrīd, kā raksta \"The Financial Times\", tirgus dalībniekiem nav tik lielas pārliecības, ka ASV un Eiropa atturēsies no tālākas procentu likmju celšanas. Eksperti norāda, ka pamatā šobrīd situācija finanšu tirgos nav slikta, tādēļ turpinās ieguldījumi citos sektoros. Ja nenotiek kaut kas negaidīts, globāls finanšu sektora sabrukums nav gaidāms, taču investoru uzticība ir iedragāta.", "link": "https://www.delfi.lv/bizness/37293360/bankas_un_finanses/55355320/investoru-stress-atslabis-mekle-iespejas-ieguldit"},
{"title": "Izsludināts konkurss uz FID priekšnieka amatu", "category": "Finanses", "body": "Lai pieteiktos amatam, kandidātam jāatbilst Valsts civildienesta likumā noteiktajām obligātajām ierēdņa amata prasībām, kā arī likumā \"Par valsts noslēpumu\" noteiktajām prasībām, lai saņemtu speciālo atļauju pieejai valsts noslēpumam. Kandidātam jābūt augstākajai profesionālajai vai akadēmiskajai izglītībai un jurista vai ekonomista kvalifikācijai vai kvalifikācijai finanšu vadībā, amatam atbilstošai darba pieredzei, kā arī pieredzei vadošā amatā. Pretendentam jāzina divas svešvalodas, nedrīkst piedalīties politisko partiju vai to apvienību darbībā, uz viņu nav piemērotas sankcijas par normatīvo aktu pārkāpumu noziedzīgi iegūtu līdzekļu legalizācijas un terorisma un proliferācijas finansēšanas novēršanas vai starptautisko un nacionālo sankciju jomā. Amata pretendentam jābūt izpratnei par noziedzīgi iegūtu līdzekļu legalizācijas un terorisma finansēšanas novēršanas jomu, labāk stratēģiskās plānošanas, pārmaiņu vadīšanas, sadarbības, komunikācijas un prezentācijas prasmēm un nevainojamai reputācijai. Vakances aprakstā norādīts, ka kandidātam tiek piedāvāts atbildīgs, sarežģīts un daudzveidīgs darbs, kam raksturīgs plašs mērogs, liels darba apjoms un patstāvīga lēmumu pieņemšana, kā arī iespēja pieņemt sabiedrībai būtiskus lēmumus finanšu sektora jomā un sekmēt Latvijas finanšu sektora attīstību. Par paveikto darbu mēnesī tiek solīts maksāt atalgojumu 8400 eiro pirms nodokļu nomaksas, kā arī paredzētas sociālās garantijas, veselības apdrošināšana, kā arī motivējoša bonusu sistēmu atbilstoši sasniegtajiem darba rezultātiem Pretendentu atlase tiks veikta saskaņā ar Noziedzīgi iegūtu līdzekļu legalizācijas un terorisma un proliferācijas finansēšanas novēršanas likumu un Ministru kabineta noteikumiem par Finanšu izlūkošanas dienesta priekšnieka amata pretendentu atlasi. Atlases procesa trešajā kārtā tiks novērtētas vadības kompetences: pārmaiņu vadīšana, lēmumu pieņemšana, stratēģiskais redzējums, komandas vadīšana, rezultātu sasniegšana. Piesakoties amatam, līdz 25.aprīlim Valsts kancelejā līdztekus dzīvesgājuma aprakstam jāiesniedz arī pieteikuma vēstule, norādot motivāciju ieņemt vakanto amatu un savu redzējumu par FID darbības prioritātēm. Kā ziņots, pēc aptuveni desmit mēnešu pauzes valdība pirms nedēļas nolēma izsludināt konkursu uz FID priekšnieka amatu. FID priekšnieka atlases konkurss noslēdzās 2022. gada 13.maijā, atlases komisijai par uzvarētāju atzīstot toreizējo dienesta vadītāju Ilzi Znotiņu. Ministru kabinetā 2022. gada 31.maija Znotiņa guva valdības atbalstu, un viņas kandidatūra tika ieteikta Saeimai, taču deputāti 16.jūnija balsojumā neatbalstīja Znotiņas iecelšanu priekšnieces amatā uz otro termiņu. Znotiņas kandidatūra tika noraidīta pamatā ar \"Konservatīvo\", Nacionālās apvienības un \"Saskaņas\" balsīm. Līdz ar to kopš 2022.gada 1.jūnija ir vakants dienesta priekšnieka amats un patlaban dienesta priekšnieka pienākumus pilda priekšnieka vietnieks Toms Platacis, kurš iepriekš aģentūrai LETA ar preses pārstāves starpniecību apliecināja, ka plāno piedalīties konkursā. Znotiņa tikmēr aģentūrai LETA pirms nedēļas norādīja, ka vēl nav izlēmusi, vai startēs jaunā konkursā uz FID priekšnieka amatu. FID priekšnieka amata pretendentu atlasi veic komisija, kuru vada  Valsts kancelejas  direktors. Komisijas sastāvā ir Valsts kancelejas direktors, ģenerālprokurors vai viņa deleģēts pārstāvis, iekšlietu ministrs vai viņa deleģēts pārstāvis, finanšu ministrs vai viņa deleģēts pārstāvis, Satversmes aizsardzības biroja direktors un Valsts drošības dienesta priekšnieks, kā arī ar padomdevēja tiesībām piedalās ne vairāk kā trīs Finanšu sektora attīstības padomes deleģēti pārstāvji. Komisijas sekretariāta funkcijas nodrošinās Valsts kanceleja. Atlase norisināsies trīs kārtās.", "link": "https://www.delfi.lv/bizness/37293360/bankas_un_finanses/55371702/izsludinats-konkurss-uz-fid-prieksnieka-amatu"},
{"title": "Tiesa apstiprina 'Baltic International Bank' likvidēšanu un par likvidatoru ieceļ Ceru", "category": "Finanses", "body": "Ekonomisko lietu tiesa apmierinājusi Latvijas Bankas iesniegto \" Baltic International Bank \" likvidācijas pieteikumu, informēja tiesā. Tiesa par bankas likvidatoru iecēla advokātu Olavu Ceru. Tiesa noteica, ka kredītiestādes likvidācijas procesā \"Baltic International Bank\" trīs valdes locekļu, bijušā valdes locekļa un valdes priekšsēdētāja, galvenā grāmatveža un padomes locekles piedalīšanās ir obligāta. Spriedums ir pamats tiesvedības apturēšanai civillietās, kas ierosinātas pret \"Baltic International Bank\", un spriedumu izpildīšanas lietvedības izbeigšanai lietās par piespriesto, bet no kredītiestādes nepiedzīto summu piedziņu, uzsver tiesa. Spriedums ir galīgs un apelācijas kārtībā nav pārsūdzams. Pieteikumu tiesai par bankas likvidācijas procesa sākšanu tika iesniegts, pamatojoties uz Eiropas Centrālās bankas (ECB) lēmumu anulēt \"Baltic International Bank\" licenci. Lēmumu par likvidācijas pieteikuma iesniegšanu un likvidatora amata kandidāta apstiprināšanu ieteikšanai tiesai pieņēma Latvijas Bankas Uzraudzības komiteja. Finanšu un kapitāla tirgus komisija (FKTK), kas kopš šā gada ir pievienota Latvijas Bankai, 2022.gada 12.decembrī atzina \"Baltic International Bank\" par tādu finanšu iestādi, kas ir nonākusi vai, iespējams, nonāks finanšu grūtībās, un nolēma neveikt \"Baltic International Bank\" noregulējumu, proti, neīstenot pasākumus bankas darbības stabilizēšanai. Atbilstoši Kredītiestāžu likumam par kredītiestādes likvidatoru, atzīstot kredītiestādi par likvidējamu ar tiesas nolēmumu, var būt zvērināti advokāti, zvērināti revidenti vai komercsabiedrības, kuru pamatnodarbošanās veids ir audita pakalpojumi. Likvidatora amata kandidātu atlasē Latvijas Banka sadarbojas ar Latvijas Zvērinātu advokātu padomi un Latvijas Zvērinātu revidentu asociāciju, kas Latvijas Bankai iesniedz kandidātu sarakstus, balstoties uz profesionālās atbilstības kritērijiem. Latvijas Bankas Uzraudzības komiteja vērtē kandidātu piedāvāto redzējumu bankas likvidācijas procesa vadīšanai, līdzšinējo pieredzi un pieejamos resursus, papildus vērtējot izpratni par noziedzīgi iegūtu līdzekļu legalizācijas un terorisma finansēšanas novēršanu, kā arī no tiesībaizsardzības iestādēm saņemto informāciju. \"Baltic International Bank\" akcionāri paziņojuši, ka nepiekrīt FKTK lēmumam par bankas darbības apturēšanu un vēlās turpināt darbu. \"Baltic International Bank\" pagājušajā gadā, pēc provizoriskiem datiem, strādāja ar zaudējumiem 26,773 miljonu eiro apmērā, kas ir 5,3 reizes vairāk nekā 2021.gadā. Bankas aktīvi 2022.gada 31.decembrī bija 139,051 miljona eiro apmērā, kas ir par 33,8% jeb 71,12 miljoniem eiro mazāk nekā 2021.gada beigās, kad \"Baltic International Bank\" aktīvi bija 210,171 miljons eiro. Bankas lielākie akcionāri ir  Valērijs Belokoņs  (38,13%) un Vilorijs Belokoņs (21,3%). Pēc aktīvu apmēra \"Baltic International Bank\" 2021.gada beigās bija 10.lielākā banka Latvijā.", "link": "https://www.delfi.lv/bizness/37293360/bankas_un_finanses/55367278/tiesa-apstiprina-baltic-international-bank-likvidesanu-un-par-likvidatoru-iecel-ceru"},
{"title": "'Nākotnes kapitāls': Portfeļa izmaiņas uz 2023. gada divpadsmito nedēļu", "category": "Finanses", "body": "Nedēļas laikā “S&P500” izauga par 53,52 punktiem jeb 1,37%. Kā “Delfi Bizness” jau rakstīja, šķietami, investoru bija  stress atslābis un tie meklēja iespējas ieguldīt.  Neskatoties uz to, ka ASV valdība rīkojās netipiski ātri, lai demonstrētu, ka banku \"Silicon Valley Bank\" un \"Signature Bank\" sabrukums nav sākums jaunai finanšu krīzei, kā arī izskanēja ziņas par \" Credit Suisse \" pārdošanu, investori finanšu sektoru šīs nedēļas sākumā uzlūkoja piesardzīgi. Kopumā tirgū ir novērots piesardzīgs optimisms. Arī ASV Federālās rezerves kārtēja sēde neatnesa neko jauno. Kredītlikme tika pacelta par 0,25 punktiem, ka tas arī bija prognozēts. Baltijas tirgus pēc ilgāka pozitīva perioda, šķiet, ka šobrīd ieslīdzis nelielā lejupslīdē. Rīgas biržas indekss \"OMX Riga\" šonedēļ samazinājās par 1,32%. Viļņas biržas indekss par 0,79%, savukārt \"OMX Tallinn\" samazinājās par 0,64%. Kopējais Baltijas biržu indekss \"OMX Baltic Benchmark GI\" šonedēļ samazinājās par 0,65%, liecina aģentūras LETA apkopotā informācija. Svārstības nav lielas, taču norāda, ka kopumā vietējie investori nav pārāk droši par nākotni. Arī kriptovalūtas, kas iepriekš pieredzēja strauju kāpienu, nu ir apstājušās. Pagaidām būtiska lejupslīde vērtība nav redzama, tomēr nav zināms, kā tālākās pasaules finanšu svārstības digitālās monētas ietekmēs. Kopīga situācija ar Kuzikova akcijām ir šāda: Iepriekšēja nedēļā jau tikai 5 akcijas parādīja negatīvo tendenci. Lielāko pieaugumu parādīja \" Apple \" (AAPL) un \"Procter & Gamble\" (PL) akcijas +0,12%. Vislielāko vērtības kritumu parādīja \"Mosaic\" (MOS) ar -0,09%, un \"JPMorgan\" (JPM) - 0,10%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Kā tika plānots visas iepriekšējas nedēļas investīcijas aizgāja uz \"VISA\" (V). Tas man palīdzēja sabalansēt finanšu sektora akcijas. Diemžēl pašu darījumu es veicu piektdienā un tas nebija apstiprināts uz raksta tapšanas brīdi” “Šonedēļ investīcijas ies tehnoloģiju sektorā, šoreiz fokuss būs uz \" Google \" un \" Microsoft \" akcijas, lai es varētu samazināt vidējo pirkuma cenu.” \"Esmu nolēmis, ka tuvākajās nedēļās savas investīcijas sadalīšu pusi veltot kriptovalūtām, pusi Baltijas akcijām,\" saka Vilūns, norādot, ka šobrīd P2P nevēlas ieguldīt, jo nav pamata riskēt ar naudu brīdī, kad uzņēmumi un indivīdī var saskarties ar problēmām atmaksāt parādus.", "link": "https://www.delfi.lv/bizness/37293360/bankas_un_finanses/55371292/nakotnes-kapitals-portfela-izmainas-uz-2023-gada-divpadsmito-nedelu"},
{"title": "Mājsaimniecību rocība un uzņēmumu finansēšanās iespējas rada zināmas bažas, atzīst LB eksperts", "category": "Finanses", "body": "Lai gan pavasara vēsmas, ekonomiskā sentimenta uzlabošanās, vien īslaicīgā un seklā tautsaimniecības recesija pērn varētu liecināt par optimisma pilnu nākotni, vērojot mājsaimniecību rocību un uzņēmumu finansēšanās iespējas, māc zināmas bažas, atzīst  Latvijas Bankas  ekonomists Vilnis Purviņš. \"Proti, vai mājsaimniecības spēs uzturēt patēriņu, aizvien sarūkot noguldījumu drošības spilvenam – to reālajam atlikumam, un vai banku atturība kreditēšanā nebremzēs tautsaimniecības nepieciešamību pēc tālākai attīstībai nepieciešamajiem resursiem? No otras puses, vērojama nominālo naudas rādītāju izaugsme - stabils uzņēmumu kontu atlikumu pieaugums bankās, noguldījumu procentu likmju kāpuma veicināts termiņnoguldījumu atlikuma un īpatsvara kāpums gan uzņēmumu, gan mājsaimniecību sektorā, kā arī, lai gan lēnāks, tomēr joprojām notiekošs mājokļa kreditēšanas pieaugums,\" norāda eksperts Iekšzemes noguldījumu gada pieauguma temps februārī veidoja 8%, jau kopš pērnā gada pavasara saglabājoties 7-9% gada kāpuma diapazonā. Lai gan kopumā banku piesaistītie noguldījumi nominālā izteiksmē turpina augt, tomēr uzņēmēju rīcībā esošo līdzekļu apjoms palielinās ievērojami straujāk nekā mājsaimniecību uzkrājumi bankās. Savukārt mājsaimniecību noguldījumu gada pieauguma temps palēninās jau trešo gadu, februārī veidojot vien 3,4%, kas ir zemākais rādītājs pēdējo 10 gadu laikā. Kamēr augstās inflācijas radītie tēriņi paplucinājuši iedzīvotāju makus, nefinanšu uzņēmumu noguldījumu gada kāpums sasniedzis 18%. Zīmīgi, ka pagaidām nelielais, tomēr jau vērojamais noguldījumu procentu likmju kāpums (februārī vidējā uzņēmumu eiro termiņnoguldījumu likme sasniedza 2,1% un mājsaimniecību 1,2%, kas ir vairāk nekā piecu pēdējo gadu maksimums, lai gan joprojām atpaliek no eirozonas vidējā līmeņa) stimulējis termiņnoguldījumu kāpumu (pēdējo trīs mēnešu laikā par 25,3%), kamēr norēķinu kontu atlikumi šajā laikā auguši vien par 0,7%. Termiņnoguldījumus audzējuši gan uzņēmumi, gan mājsaimniecības, tomēr to apjoms veido vien 9,5% no iekšzemes noguldījumiem (pirms 3 mēnešiem 7,8%). Notiekot iepriekš izsniegto īstermiņa kredītu atmaksām, kā arī mazinoties banku riska apetītei un uzņēmumu pieprasījumam pēc ilgtermiņa kredītiem, pēdējos mēnešos samazinājās uzņēmumu kredītportfelis. Vienlaikus dažos kredītu segmentos, piemēram, kredītiem mājsaimniecībām mājokļa iegādei un patēriņam, portfelis vēl nemazinās. Kredītresursiem tautsaimniecībā ieplūstot vien limitētos apjomos, kreditēšanas pozitīvais iespaids uz ekonomikas izaugsmi varētu mazināties. Iekšzemes kredītu gada pieauguma temps pēdējo mēnešu laikā sarucis līdz 6,8% februārī, t.sk. kredītiem mājsaimniecībām līdz 3,8%; mājokļa kredītiem līdz 3,7%). Savukārt kredītu atlikums trīs mēnešos samazinājies par 2,4%, kredītiem nefinanšu uzņēmumiem samazinoties par 5,5%, mājokļa kredītu portfelim stagnējot, bet patēriņa kredītiem pieaugot par 0,9%. Pēdējos mēnešos sarucis arī no jauna izsniegto kredītu apjoms. Nominālā iekšzemes kopprodukta pieaugums un atturīgā kreditēšana turpināja mazināt jau tā zemo kredītu attiecību pret IKP: 2022. gadā tā saruka līdz 34,3% (2021. gadā 37%). Eiropas Savienības valstu vidū, aplūkojot kredītu nefinanšu sabiedrībām un mājsaimniecībām attiecību pret IKP, Latvija joprojām atrodas necilajā priekšpēdējā vietā, apsteidzot vien Rumāniju. Ienākumu līmeņa ziņā sabiedrībā saglabājoties atšķirībām, bet noguldījumu procentu likmēm paaugstinoties, iespējama pašreiz vērojamās tendences turpināšanās – turīgākās mājsaimniecības palielinās termiņnoguldījumu apjomu, vismaz daļēji sedzot inflācijas deldējošo spēku, kamēr trūcīgākās – tērēs norēķinu kontu atlikumus ikdienas izdevumiem. Rezultātā noguldījumu kopapjoms tuvākajā laikā varētu būtiski nemainīties, prognozē Purviņš.", "link": "https://www.delfi.lv/bizness/37293360/bankas_un_finanses/55373870/majsaimniecibu-rociba-un-uznemumu-finansesanas-iespejas-rada-zinamas-bazas-atzist-lb-eksperts"},
{"title": "Alternatīvā finansējuma piesaistē nekustamo īpašumu attīstībai liela interese no reģioniem", "category": "Finanses", "body": "Uzņēmums 2022. gadā izsniedzis 1,8 miljonus eiro būvniecības projektiem visā Latvijā, kas ir par 393% vairāk nekā 2021.gadā. Pēc tā novērojumiem, tendence turpinās arī šogad, kad pirmajos divo mēnešos ar alternatīvā finansējuma palīdzību realizāciju sākti jau trīs projekti. Visbiežāk alternatīvais finansējums tiek piesaistīts dzīvokļu namu un privātmāju apbūves gabalu attīstībai. Līdz šim \"Capitalia\" specializējusies salīdzinoši nelielu projektu finansēšanā, kur nepieciešamais kredīts ir līdz 500 tūkst. eiro pret nekustamā īpašuma ķīlu. \"Nekustamo īpašumu attīstīšana ietver plašu projektu spektru, sākot ar neliela zemes īpašuma sadalīšanu apbūves gabalos līdz pat apjomīgu daudzdzīvokļu namu kompleksu būvniecībai. Apjomīgi projekti nereti ietver arī augstākus būvniecības, inflācijas un finansējuma riskus, tādēļ savu mērogu \"Capitalia\" audzē pakāpeniski. Kapitāla intensitātes un garo projektu realizēšanas termiņu dēļ apjomīgu projektu finansēšanai vairāk piemērots būs banku vai investīciju fondu finansējums. Arī īres namu finansēšanai ilgtermiņā piemērotāks būs banku finansējums zemākas procentu likmes dēļ, taču \"Capitalia\" kredīts var noderēt būvniecības fāzē līdz darbu pabeigšanai. Jāpiemin, ka banka, visticamāk, piedāvās labākus ilgtermiņa aizdevuma nosacījumus, ja objekts jau ir pabeigts un nodots ekspluatācijā, tādēļ īres namu attīstīšanai nereti sākotnēji izmanto alternatīvo finansējumu, pēcāk to refinansējot uz banku,\" klāsta \"Capitalia\" Finansēšanas nodaļas vadītājs Artūrs Soročenkovs. Pieaug interese no reģionāliem attīstītājiem Liepājā,  Valmieras  novadā, Salaspilī un citās pilsētās. Piemēram, kopš 2022. gada marta \"Capitalia\" vairākās kārtās ir finansējusi \"Lion estate\" projektus, kas darbojas  Liepājas  pusē. Savukārt aprīlī tā izsniedza aizdevumu Valmieras novada projekta \"Smailes\" realizācijai, kur būvniecības darbi jau ir pabeigti un pašlaik veiksmīgi noris dzīvokļu realizācija. \"Reģionālie projekti nereti ir mazāka apjoma, kas attiecīgi ietver arī mazāk risku gan būvniecības procesā, gan finansējuma piesaistē. Reģionā jauno projektu īpatsvars ir daudz zemāks nekā Rīgas apkārtnē, kā rezultātā pieprasījums pēc dzīvokļiem jaunuzceltās vai renovētās mājās ir tikpat augsts, kas paver lieliskas izaugsmes iespējas arī mazākiem attīstītājiem reģionā,\" atzīmē Soročenkovs. \"Capitalia\" kopumā ir finansējusi apgrozāmos līdzekļus un kapitāla investīcijas vairāk nekā 5000 uzņēmumiem, ieguldot vairāk nekā 90 miljonus eiro to attīstībā. Papildus aizdevumiem un riska kapitālam tā piedāvā uzņēmumiem arī profesionālas konsultācijas biznesa pārdošanai un finansējuma piesaistei.", "link": "https://www.delfi.lv/bizness/37293360/bankas_un_finanses/55365486/alternativa-finansejuma-piesaiste-nekustamo-ipasumu-attistibai-liela-interese-no-regioniem"},
{"title": "Francijā jauni protesti pret pensiju sistēmas reformu", "category": "Finanses", "body": "Galvenā reformas sastāvdaļa ir pensionēšanās vecuma paaugstināšana no 62 līdz 64 gadiem. Turklāt paredzēts pagarināt obligāto sociālās apdrošināšanas iemaksu periodu pilnas pensijas saņemšanai. Vienlaikus minimālo pensiju plānots paaugstināt līdz 1200 eiro. Protestu kustība pret pensiju reformu ir lielākā iekšpolitiskā krīze prezidenta Emanuela Makrona otrā amata termiņa laikā,  Parīzes  un citu pilsētu ielās sadursmēm starp policiju un protestētājiem izceļoties ik dienu. Arodbiedrību šodien izsludinātie streiki un protesti ir desmitā šāda mobilizācija kopš šo protestu sākuma janvāra vidū. Pēdējā lielā šāda streiku un protestu diena bija ceturtdien, kad izcēlās līdz šim vardarbīgākās sadursmes starp protestētājiem un drošības spēkiem. Todien policija Francijā aizturēja 457 cilvēkus un tika ievainots 441 policists. Pirms aptuveni divām nedēļām valdība, izmantojot pretrunīgi vērtēto konstitūcijas 49. panta 3. daļu, izšķīrās likumprojektu par pensiju sistēmas reformu apstiprināt ar dekrētu, atsakoties no balsojuma Nacionālajā sapulcē. Tas izsauca sašutumu gan parlamenta deputātu vidū, gan sabiedrībā. Arodbiedrības solījušas turpināt masu protestus kamēr valdība nepiekāpsies, ko tā, kā izskatās, negrasās darīt. Protestu dēļ tika atlikta Lielbritānijas karaļa Čārlza III vizīte Francijā, kas bija plānota no svētdienas. Tā vietā, lai svinīgi uzņemtu Lielbritānijas karali, Makrons pirmdien krīzes sarunās tikās ar  Francijas  premjerministri Elizabeti Borni, valdības ministriem un likumdevējiem. Makrons sanāksmē sacīja, ka jāturpina komunicēt ar arodbiedrībām, bet uzsvēra, ka vardarbīgajiem protestiem nav nekādas saistības ar pensijām, bet tie vērsti pret institūcijām un drošības spēkiem. Makrons pārmeta kreiso ekstrēmistu partijai \"Nepakļāvīgā Francija\" (LFI) mēģinājumus \"deleģitimēt saprātīgu kārtību, mūsu iestādes un to instrumentus\". Izrādot samierniecisku žestu, Borne ieplānojusi nākamajās trīs nedēļās sarunas ar parlamenta locekļiem, politiskajām partijām, vietējām varasiestādēm un arodbiedrībām. Ja arodbiedrības piekritīs sarunām, Borne, domājams, piedāvās jaunus pasākumus pensiju sistēmas reformu ietekmes mīkstināšanai. Taču arodbiedrību sākotnējā reakcija nav bijusi daudzsološa. Arodbiedrības CFDT līderis Lorāns Bergers, kurš ieņēmis neierasti stingru nostāju pret pensiju sistēmas reformu, sacīja, ka pieņems sarunu piedāvājumu, bet tikai tad, ja reforma vispirms tiks nolikta malā. Viņš aicināja valdību nākt klajā ar \"ļoti lielu soli pensiju jautājumā\". LFI līderis Žans Liks Melanšons svētdien izteicās, ka ir ļoti vienkāršs veids situācijas noregulēšanai un tas ir atsaukt reformu. Šodien par drošību un kārtību Parīzē gādās 5500 policistu. Avots policijā atklāja, ka galvaspilsētā uz protestiem varētu sapulcēties līdz 100 000 cilvēku, bet visā Francijā protestēt 650 000 līdz 900 000 cilvēku.", "link": "https://www.delfi.lv/bizness/37293360/bankas_un_finanses/55376710/francija-jauni-protesti-pret-pensiju-sistemas-reformu"},
{"title": "Pēdējā vietā Eiropā: Latvijas akciju tirgus būtībā ir miris, norāda 'Luminor' eksperts", "category": "Finanses", "body": "Akciju tirgus aktivitātē atpaliekam ne tikai no tālākajām Eiropas valstīm, bet arī no abiem kaimiņiem – lietuviešiem un igauņiem, intervijā \"Delfi Bizness\" saka \"Luminor\" Finanšu tirgus klientu nodaļas vadītājs Baltijā Gints Belēvičs. Pēdējos gados šķietami obligācijas, kas uzskatāmas par vecmodīgāku un nepopulārāku instrumentu, ir atguvušas popularitāti. Kā tas ir atspoguļojies Baltijā? Pēdējā laikā obligāciju tirgus ir kļuvis pievilcīgāks investoriem, nevis valdībām vai uzņēmumiem, kas grib aizņemties. Tas saistīts gan ar likmju kāpumu, gan prēmijām, kas jāmaksā. Aizņemties ir kļuvis dārgāk. Obligāciju tirgus pēdējos pāris gadus ir bijis ļoti karsts. Ir bijuši vairāki gan mazie, gan lielie uzņēmumi, kas ir emitējuši obligācijas. Ir bijušas gan obligācijas, kas pieejamas tikai institucionālajiem investoriem, gan publiski piedāvājumi.  Likmes ir stipri kāpušas. \" Latvenergo \" pirms diviem gadiem emitēja obligācijas ar likmi tuvu 0,5%, šogad tā ir jau tuvu 5%. Tātad vienkāršoti – aizņemšanās izmaksas ir desmitkāršojušās. Bet jāņem vērā, ka inflācija ir augsta un tā lielāko daļu no šī papildu ienākuma apēd.  Kā raugāties nākotnē?  Skaidrs, ka nestabilitāte veicina riska prēmiju pieaugumu. Aizņemties kļūst dārgāk. Savukārt nestabilitāte veicina to, ka Eiropas Centrālā banka un ASV Federālā rezervju sistēma varētu pārtraukt likmju celšanu vai celt tās mazāk. Ir skaidrs, ka banku problēmas nenāk par labu investīciju noskaņojumam. Pēdējās divās nedēļās ASV un Eiropas bankas pieredzējušas grūtus laikus. Satraukumu par jauno finanšu krīzi varēja redzēt arī vērtspapīru tirgos. Taču otrdien jau bija ziņas, ka pat finanšu sektors, ja runājam par akcijām, atsācis izaugsmi.  Svarīga ir arī kapitāla aizplūšana no vienas nozares uz citu. Ja investori uzskata, ka vēl kādai bankai varētu rasties problēmas, tad mēģina to paredzēt un pārvietot uz citām nozarēm.", "link": "https://www.delfi.lv/bizness/37293360/bankas_un_finanses/55363248/pedeja-vieta-eiropa-latvijas-akciju-tirgus-butiba-ir-miris-norada-luminor-eksperts"},
{"title": "Pagarināts gada pārskata iesniegšanas termiņš mikrosabiedrībām un mazajām sabiedrībām", "category": "Finanses", "body": "Mikrosabiedrībām un mazajām sabiedrībām par mēnesi ir pagarināts gada pārskata iesniegšanas termiņš, informē  Valsts ieņēmumu dienests  (VID). Gada pārskats par 2022. gadu šīm sabiedrībām ir jāiesniedz VID ne vēlāk kā mēnesi pēc gada pārskata un konsolidētā gada pārskata (ja tāds ir) apstiprināšanas un ne vēlāk kā piecus mēnešus (līdzšinējo četru mēnešu vietā) pēc pārskata gada beigām – tas ir, līdz 31. maijam, ja pārskata periods ir kalendārais gads. Gada pārskati ir jāiesniedz elektroniski, VID Elektroniskās deklarēšanas sistēmā (EDS). Mikrosabiedrība ir tāda maza sabiedrība, kura uz pārskata perioda beigu datumu atbilst vismaz divām no trim šādām pazīmēm: Maza sabiedrība ir tāda sabiedrība, kura uz pārskata perioda beigu datumu atbilst vismaz divām no trim šādām pazīmēm: Gada pārskata iesniegšanas termiņa izmaiņas nosaka 2023. gada 8. martā pieņemtais likums \"Grozījumi likumā \"Gada pārskatu un konsolidēto gada pārskatu likums\"\", kurš stājās spēkā 2023. gada 22. martā un ir piemērojams, sākot ar 2022. pārskata gadu. Savukārt vidējai sabiedrībai, lielai sabiedrībai un koncerna mātes sabiedrībai, kura sagatavo konsolidēto gada pārskatu, gada pārskats par 2022. gadu ir jāsniedz tāpat kā līdz šim – ne vēlāk kā mēnesi pēc gada pārskata un konsolidētā gada pārskata (ja tāds ir) apstiprināšanas un ne vēlāk kā septiņus mēnešus pēc pārskata gada beigām, t.i., līdz 2023.gada 31.jūlijam, ja pārskata gads ir kalendārais gads.", "link": "https://www.delfi.lv/bizness/37293360/bankas_un_finanses/55378210/pagarinats-gada-parskata-iesniegsanas-termins-mikrosabiedribam-un-mazajam-sabiedribam"},
{"title": "Pensionēties vēlāk, izņemt tikai daļu – domā, kā mazināt mīnusu ietekmi pensiju uzkrājumos", "category": "Finanses", "body": "Pensiju 2. līmeņa rezultāti patlaban prieku nerada, un pat šķietami drošie konservatīvie plāni uzrāda mīnusus. Īpaši sāpīgi tas ir cilvēkiem, kuriem tūlīt jādodas pensijā, otrdien atzina Budžeta un finanšu (nodokļu) komisijas un Sociālo un darba lietu komisijas kopsēdes dalībnieki.  Komisijas sēdes laikā tika aktualizēti vairāki patlaban nozīmīgi jautājumi – finanšu tirgus krituma rezultātā radušies mīnusi un iespējas tos padarīt mazāk sāpīgus nākotnes pensiju saņēmējiem; inflācijas ietekme uz pensiju 2. līmeņa uzkrājumiem, Igaunijas nesenā pieredze pensiju līdzekļu \"brīvlaišanā\" un citi.", "link": "https://www.delfi.lv/bizness/37293360/bankas_un_finanses/55378266/pensioneties-velak-iznemt-tikai-dalu-doma-ka-mazinat-minusu-ietekmi-pensiju-uzkrajumos"},
{"title": "Baltijas biržās otrdien lielākais apgrozījums bija ar 'Enefit Green' akcijām", "category": "Finanses", "body": "Baltijas biržās otrdien lielākais apgrozījums bija ar Igaunijas enerģētikas uzņēmuma \" Enefit  Green\" akcijām, liecina tirdzniecības dati. Ar \"Enefit Green\" akcijām veikti 364 darījumi par 377 540 eiro. Vērtspapīru kontus mainīja 86 364 akcijas, kuru cena otrdien pieauga par 0,69% - no 4,37 eiro līdz 4,4 eiro par akciju. Otrajā vietā pēc apgrozījuma bija tirdzniecība ar Igaunijas finanšu grupas \"LHV Group\" akcijām, ar kurām veikts 541 darījums par 309 433 eiro. Vērtspapīru kontus mainīja 85 851 akcija, kuru cena otrdien palielinājās par 0,14% - no 3,625 eiro līdz 3,63 eiro par akciju. Savukārt trešajā vietā bija tirdzniecība ar Lietuvas enerģētikas uzņēmuma \"Ignitis grupe\" akcijām, ar kurām veikts 206 darījums par 293 153 eiro. Vērtspapīru kontus mainīja 14 381 akcija, kuru cena otrdien samazinājās par 0,25% - no 20,35 eiro līdz 20,3 eiro par akciju. No Latvijas uzņēmumiem vislielākais apgrozījums - 12 311 eiro - bija ar augsto tehnoloģiju uzņēmuma \" HansaMatrix \" akcijām. Vērtspapīru kontus 24 darījumos mainīja 1466 akcijas, kuru cena otrdien nemainījās un bija 8,36 eiro par akciju. Kopumā Baltijas regulētajā tirgū otrdien veikti 3113 darījumi par 1 798 634 eiro. Baltijas Alternatīvajā tirgū \"First North\" otrdien veikti 178 darījumi par 19 339 eiro.", "link": "https://www.delfi.lv/bizness/37293360/bankas_un_finanses/55379330/baltijas-birzas-otrdien-lielakais-apgrozijums-bija-ar-enefit-green-akcijam"},
{"title": "Turpinās iztiesāt Latvijas vēsturē vērienīgāko naudas viltošanas lietu", "category": "Finanses", "body": "Lietā apsūdzēts Aleksandrs Fomičevs, Viktors Ždanovičs, Normunds Juška, Ilmārs Krieviņš, Māris Popovs un Sergejs Jakovļevs. Iepriekš prokuratūra paziņojumā presei rakstīja, ka lietā apsūdzētas sešas personas par viltotu 100 ASV dolāru naudaszīmju izgatavošanu un glabāšanu organizētā grupā nolūkā tās izplatīt un par izplatīšanu. Saskaņā ar lēmumu par krimināllietas nodošanu tiesai apsūdzētās personas, mantkārīgu tieksmju vadītas, sadalīja pienākumus un veica saskaņotas darbības, kas vērstas uz viltotu 100 ASV dolāru naudaszīmju izgatavošanu un glabāšanu nolūkā tās izplatīt, lielā apmērā. Organizētās grupas dalībnieki iekārtoja tipogrāfiju Rīgā, veica telpu pielāgošanu tipogrāfijas vajadzībām, nepieciešamo iekārtu iegādāšanos un uzstādīšanu, kuras legālas darbības aizsegā īstenoja viltotas ārvalsts valūtas - 100 ASV dolāru naudaszīmju izgatavošanu lielā apmērā, iepriekš informēja prokuratūra. Daļu no izgatavotajām viltotajām 100 ASV dolāru naudaszīmēm, organizētās grupas dalībnieki glabāja izveidotās tipogrāfijas telpās, daļu savās dzīvesvietās, daļu cita komersanta telpās. Pavisam kopā organizētā grupa izgatavoja un  Valsts policijas  darbinieki izņēma viltotas 35 745 gabalus 100 ASV dolāru naudaszīmes par kopējo summu 3,5 miljoni ASV dolāru (3 167 759 eiro) apmērā. Apsūdzētajiem draud brīvības atņemšana no diviem līdz desmit gadiem. Valsts policijas pārstāvji 2016. gada aprīlī žurnālistiem pastāstīja, ka 2014. gada septembrī tika aizturētas trīs personas par viltotu 100 dolāru naudas zīmju izplatīšanu, bet izmeklēšanas gaitā netika iegūti pierādījumi naudas izcelsmei. Turpmāko gadu laikā kopā ar partneriem tika konstatēts, ka tāda paša tipa naudas zīmes tika izplatītas Latvijā, ASV un Lielbritānijā. Veicot analītisko darbu, tika sašaurināta iespējamās tipogrāfijas atrašanās vieta, konstatējot, ka tā atrodas Latvijā. Secīgi 2016. gada 15. aprīlī tika aizturētas vairākas personas aizdomās par viltotu 100 ASV dolāru naudaszīmju izgatavošanu, glabāšanu un izplatīšanu. Šajā procesā tika veiktas 13 kratīšanas, izņemti lietiskie pierādījumi - tipogrāfijas iekārtas, dažādas klišejas un citi priekšmeti. Kopumā uzieti 3,5 miljoni viltotu ASV dolāru. Atklātā tipogrāfija atradās Rīgā, un tās bija uzņēmumu telpas, nevis slēptas vietas. Visi aizturētie ir Latvijas iedzīvotāji. Kvalitāte viltotajiem ASV dolāriem bijusi labā līmenī. Šis ir lielākais konstatētais viltotas naudas daudzums Latvijas vēsturē. Naudas viltotāju grupējumu izdevies atklāt, pateicoties sadarbībai ar ASV Slepeno dienestu.", "link": "https://www.delfi.lv/bizness/37293360/bankas_un_finanses/55380226/turpinas-iztiesat-latvijas-vesture-verienigako-naudas-viltosanas-lietu"},
{"title": "Obligācijās jāiegulda tūkstoši, bet ir tā vērts. Eksperts stāsta, kā liek naudai strādāt", "category": "Finanses", "body": "Obligācija ir ļoti vienkāršs vērtspapīrs, un pamatā tas ir aizdevums uzņēmumam (vai valstij) uz noteiktu laiku. Kad šis laiks beidzies, aizdevējam tiek atmaksāts aizdevums un arī solītie papildu procenti. Tas ir viens no veidiem, kā uzņēmumi var piesaistīt papildu līdzekļus, nezaudējot kontroli pār uzņēmuma daļām, kā tas notiek, kad tiek pārdotas akcijas.  “Nākotnes kapitālā” viesojās “Eleving Group” finanšu direktors Māris Kreics. Viņa pārstāvētais uzņēmums kopumā nesen ir emitējis obligācijas par 205 miljoniem eiro. “Mums pieredze obligāciju tirgū ir ļoti liela un ļoti sena,” saka Kreics, norādot, ka pirmo reizi obligācijas emitētas 2014. gadā. “Mēs esam emitējuši un atmaksājuši vairāk nekā trīssimt miljonus vērtas obligācijas,” saka Kreics.  Minētās obligācijas emitētas trīs daļās – daļa Baltijā, daļa citviet Eiropā. Tām kuponu likme bija 11%, kas bija 30 miljonu apjomā, 9,5% bija 150 miljonu apjomā, un 25 miljoniem likme bija 12% + 6 mēnešu “Euribor”. “Šobrīd šī obligācija dod atdevi vairāk nekā 14%,” norāda Kreics, skaidrojot, ka seko līdzi arī tam, kādas ir cenas otrreizējā tirgū, jo uzņēmums ir “uz palikšanu” Eiropas kapitāla tirgos. Tiek rūpīgi sekots līdzi tam, ko investori domā.  Tomēr raidījuma vadītājs Vilūns atgādina, ka ar obligācijām ir viena problēma – tās netiek pārdotas mazās daļās un parasti viena aizdevuma cena ir tūkstoš vai desmit tūkstoši eiro. Attiecīgi mazam investoram var nākties pakrāt savu naudu, lai varētu iesaistīties šajā tirgū. “Mūsu obligācijām nominālvērtība ir tūkstoš eiro,” saka Kreics, norādot gan, ka tās, kas tika emitētas Frankfurtē, sākumā tika piedāvātas tikai profesionālajiem investoriem par simt tūkstošiem gabalā.  “Pamatā iegāde notiek, rakstot ziņojumu jūsu bankai,” saka Kreics, skaidrojot, ka obligācijas ir mazliet sarežģītāk iegādāties nekā akcijas. Tāpēc arī obligāciju emitentiem ir nepieciešams strādāt, lai potenciālie investori zinātu, ka iespējams tās iegādāties.", "link": "https://www.delfi.lv/bizness/37293360/bankas_un_finanses/55372872/obligacijas-jaiegulda-tukstosi-bet-ir-ta-verts-eksperts-stasta-ka-liek-naudai-stradat"},
{"title": "'Indexo' šogad plāno par 56% palielināt aktīvu pārvaldībā apmēru", "category": "Finanses", "body": "Ieguldījumu pārvaldes sabiedrība \" Indexo \" šogad paredz palielināt aktīvu pārvaldībā apmēru par 56% - līdz 900 miljoniem eiro, teikts uzņēmuma paziņojumā biržai \" Nasdaq Riga \". Tāpat \"Indexo\" plāno gada laikā piesaistīt aptuveni 28 000 jaunu klientu, gada nogalē kopējam otrā un trešā līmeņa pensiju plānu klientu skaitam sasniedzot aptuveni 128 000, kas ir par 28% vairāk nekā 2022.gada beigās, kad kopējais \"Indexo\" klientu skaits bija 99 700. Būtiska aktīvu pārvaldībā un klientu skaita pieauguma rezultātā paredzams arī nozīmīgs ieņēmumu pieaugums, teikts paziņojumā biržai. Šogad \"Indexo\" plānotie pensiju pārvaldības ieņēmumi ir 3,2 miljoni pretstatā 2,3 miljoniem 2022.gadā. Jau ziņots, ka \"Indexo\" pagājušajā gadā strādājusi ar auditētajiem zaudējumiem 1,271 miljona eiro apmērā pretstatā peļņai gadu iepriekš. \"Indexo\" 2022. gada vasarā īstenoja akciju sākotnējo publisko piedāvājumu, kurā piesaistīja 7,49 miljonus eiro. \"Indexo\" akciju sākotnējā publiskā piedāvājuma mērķis bija piesaistīt investīcijas, lai dibinātu banku. Savukārt 2022.gada 19.decembrī tika reģistrēta \"Indexo\" meitaskompānija AS \"IDX1R\", kas vēlāk kļūs par \"Indexo\" banku. Jaunizveidotās kompānijas pamatkapitāls ir divi miljoni eiro. Kredītiestādes licences saņemšanai nepieciešama Eiropas Centrālās bankas piekrišana pēc Latvijas Bankas priekšlikuma. Ieguldījumu pārvaldes sabiedrība \"Indexo\" tika izveidota 2017.gadā. Pēc \"Nasdaq Riga\" publicētās informācijas, \"Indexo\" lielākie akcionāri ir Henrikam Karmo piederošā SIA \"Perfect Match\" ar 8,44% un Valdim Siksnim piederošā SIA \"VSCAP\" ar 6,45%. Pārējiem akcionāriem pieder mazāk nekā 5% \"Indexo\" akciju katram. \"Indexo\" akcijas ir iekļautas \"Nasdaq Riga\" oficiālajā sarakstā.", "link": "https://www.delfi.lv/bizness/37293360/bankas_un_finanses/55380882/indexo-sogad-plano-par-56-palielinat-aktivu-parvaldiba-apmeru"},
{"title": "Akciju cenas krītas ASV, bet pieaug Eiropā", "category": "Finanses", "body": "Visi galvenie ASV biržu indeksi samazinājās, un indekss \"Standard & Poor's 500\" saruka par 0,2%. \"Tirgos šodien nav iedvesmas jaunu katalizatoru trūkuma dēļ, kuri veicinātu akciju cenu kāpumu pēc nesenās finanšu sektora turbulences,\" sacīja \"City Index\" un \"Forex\" analītiķis Favads Razakzada. ASV dolāra vērtība kritās pret eiro, britu mārciņu un Japānas jenu. Šis kritums atspoguļo bažu mazināšanos par banku krīzi, kuras bija veicinājušas investīcijas tādos drošos aktīvos kā ASV dolārs, kā arī sajūtu, ka \"ASV ekonomikas vājināšanās\" nozīmē to, ka \"Federālā rezervju sistēma (FRS) varētu izbeigt procentlikmju paaugstināšanu,\" paziņoja \"Convera\" analītiķis Džozefs Manimbo. ASV biržu indekss \"Dow Jones Industrial Average\" otrdien kritās par 0,1% līdz 32 394,25 punktiem, indekss \"Standard & Poor's 500\" saruka par 0,2% līdz 3971,27 punktiem, bet indekss \" Nasdaq  Composite\" samazinājās par 0,5% līdz 11 716,08 punktiem. Londonas biržas indekss FTSE 100 otrdien pieauga par 0,2% līdz 7484,25 punktiem, Frankfurtes biržas indekss  DAX  30 kāpa par 0,1% līdz 15 142,02 punktiem, bet Parīzes biržas indekss CAC 40 palielinājās par 0,1% līdz 7088,34 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 0,5% līdz 73,20 ASV dolāriem par barelu. \"Brent\" markas jēlnaftas cena Londonas biržā kāpa par 0,7% līdz 78,65 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 0,53% līdz 42,75 eiro par megavatstundu. Eiro vērtība pret ASV dolāru otrdien pieauga no 1,0798 līdz 1,0850 dolāriem par eiro, britu mārciņas vērtība pret ASV dolāru kāpa no 1,2287 līdz 1,2341 dolāram par mārciņu, bet ASV dolāra vērtība pret Japānas jenu samazinājās no 131,57 līdz 130,90 jenām par dolāru. Eiro vērtība pret britu mārciņu pieauga no 87,88 līdz 87,89 pensiem par eiro.", "link": "https://www.delfi.lv/bizness/37293360/bankas_un_finanses/55380328/akciju-cenas-kritas-asv-bet-pieaug-eiropa"},
{"title": "'Credit Suisse' pārņemšanai UBS vadītāja amatā atgriezīsies Serdžo Ermoti", "category": "Finanses", "body": "Šveices  bankas UBS vadītāja amatā atgriezīsies Serdžo Ermoti, kurš pārraudzīs pretrunīgi vērtēto \" Credit Suisse \" pārņemšanu, trešdien paziņoja UBS padome. Ermoti pašlaik ir Šveices pārapdrošināšanas kompānijas \"Swiss Re\" padomes priekšsēdētājs. Gaidāms, ka UBS vadību Ermoti pārņems 5. aprīlī. Atjaunojot UBS reputāciju pēc tam, kad 2008. gada finanšu krīzes laikā bankai bija nepieciešama Šveices valdības un centrālās bankas glābšana, Ermoti to vadīja deviņus gadus. Jau vēstīts, ka marta vidū UBS piekrita pārņemt grūtībās nonākušo \"Credit Suisse\" par trim miljardiem franku (3,02 miljardi eiro). Šveices Centrālā banka atbalsta pārņemšanas darījumu ar 100 miljardu franku (101,4 miljardu eiro) ārkārtas likviditātes palīdzību abām bankām. Vienlaikus centrālā banka ir atzinusi, ka tādas megabankas izveidošanās varētu radīt problēmas Šveicei, jo valstī lielākā banka UBS pārņems otru lielāko banku \"Credit Suisse\". Šveices finanšu regulators FINMA ir sācis izmeklēšanu par \"Credit Suisse\" vadības iespējamo atbildību, novedot uzņēmumu krīzē, savukārt jaunākās aptaujas dati liecina, ka vairākums šveiciešu neatbalsta abu banku apvienošanos un vaino \"Credit Suisse\" vadību. Gan UBS, gan \"Credit Suisse\" ir starp 30 bankām pasaulē, kas uzskatāmas par pārāk lielām, lai ļautu tām bankrotēt. Banka bija iesaistīta vairākos skandālos, pirms 15. martā tās akcijas cena strauji nokritās saistībā ar tās lielākā akcionāra - Saūda Arābijas bankas \"Saudi National Bank\" - atteikumu iegādāties vairāk \"Credit Suisse\" akciju. \"Credit Suisse\" aizņēmās no valsts centrālās bankas 50 miljardus franku (51,4 miljardi eiro), bet tas nespēja atjaunot uzticību bankai.", "link": "https://www.delfi.lv/bizness/37293360/bankas_un_finanses/55381796/credit-suisse-parnemsanai-ubs-vaditaja-amata-atgriezisies-serdzo-ermoti"},
{"title": "Par noziedzīgi iegūto līdzekļu legalizāciju un sankciju pārkāpumiem piemēroti sodi 68 tūkstošu apmērā", "category": "Finanses", "body": "Par Noziedzīgi iegūtu līdzekļu legalizācijas un terorisma un proliferācijas finansēšanas novēršanas likuma (NILLTPFN) un Sankciju likuma pārkāpumiem pagājušajā gadā piemēroti sodi gandrīz 68 000 eiro apmērā, liecina \" Lursoft \" apkopotā informācija. Pagājušajā gadā sodi piemēroti 88 uzņēmumiem un piecām fiziskām personām. Savukārt šogad par NILLTPFN un Starptautisko un Latvijas Republikas nacionālo sankciju likuma (Sankciju likums) pārkāpumiem sodītas 34 juridiskas personas, norāda \"Lursoft\" pārstāvji, atsaucoties uz Valsts ieņēmumu dienesta ( VID ) publiskoto informāciju. Šogad uzņēmumiem par sankciju novēršanas pasākumu pārkāpumiem piemēroto sodu apmērs pietuvojies 26 000 eiro. \"Lursoft\" apkopotā informācija atklāj, ka sodu apmērs ir robežās no 200 eiro līdz 1500 eiro. Taču pērn atsevišķos gadījumos soda apmērs bija arī 2000 eiro un lielāks. \"Lursoft\" norāda, ka likuma prasību nepildīšanas rezultāts var būt ne tikai piemērots naudas sods, reputācijas zaudēšana, bet arī ierobežojumi saimnieciskās darbības turpināšanai, jo atbilstoši \"Lursoft\" apkopotajiem datiem gan šogad, gan arī pagājušajā gadā šī iemesla dēļ apturēta vairāku uzņēmumu saimnieciskā darbība. Papildus \"Lursoft\" norāda, ka par iesaistīšanos noziedzīgi iegūtu finanšu līdzekļu vai citas mantas legalizēšanā, kā arī par ziņu nesniegšanu par patieso labuma guvēju vai apzināti nepatiesu ziņu sniegšanu valsts institūcijai vai juridiskajai personai, paredzēta arī kriminālatbildība. \"Lursoft\" pārstāvji secinājuši, ka ceturtajai daļai no visiem 2022. un 2023. gadā sodītajiem uzņēmumiem šobrīd reģistrēta saimnieciskās darbības apturēšana. Visbiežāk sodi piemēroti, jo nav veikta klientu identifikācija, darījumu uzraudzība, tāpat arī nav ziņots par aizdomīgiem darījumiem, veikts sankciju risku novērtējums vai arī pārbaužu laikā uzņēmums nav spējis uzrādīt nepieciešamos dokumentus un citos gadījumos. \"Lursoft\" informē, ceturtajai daļai no sodītajiem uzņēmumiem šobrīd ir apturēta saimnieciskā darbība, savukārt kopumā 28% no šiem uzņēmumiem patlaban ir aktīvi nodrošinājumi. Gandrīz pusei ir reģistrēti nodokļu parādi. \"Lursoft\" pētījums atklāj, ka atsevišķos gadījumos nodokļu parādu apmērs mērāms pat vairākos tūkstošos eiro. Viens no šādiem uzņēmumiem ir 2018. gadā dibinātais mazumtirgotājs SIA \"EFIX\", kuram piemērots 1500 eiro naudas sods, kā arī apturēta tā darbība, jo nav izpildīta VID prasība nodrošināt pārbaudes un uzrādīt pieprasītos dokumentus. \"Lursoft\" izpētījis, ka sods \"EFIX\" piemērots pērn maijā, savukārt novembrī, pamatojoties uz VID lēmumu, reģistrēta uzņēmuma darbības izbeigšana un atbrīvotas amatpersonas. Likvidācijas brīdī uzņēmums bija uzkrājis 15 600 eiro nodokļu parādu. Tas veidojies ilgstošā periodā, vēl pirms VID piemērotā soda. Martā likvidēts arī \"EFIX\" kapitāldaļu turētājs SIA \"Bazileus\". \"EFIX\" nav vienīgais sodu saņēmušais uzņēmums, kas šobrīd jau likvidēts. Balstoties uz VID publiskoto informāciju par piemērotajiem sodiem 2022. un 2023. gadā, \"Lursoft\" izpētījis, ka šobrīd ir likvidēti 12 uzņēmumi. Arī iepriekš tiem jau bijušas likuma prasību ievērošanas disciplīnas pārkāpumi, jo no šiem uzņēmumiem pārskatus par 2021. gadu iesniegušas vien trīs kapitālsabiedrības. Likvidēto vidū ir arī vairumtirgotājs SIA \"Profit Lukss\", kas reģistrēts 2021. gada janvārī. VID publiskotā informācija liecina, ka 2022.gada maijā uzņēmumam piemērots 1500 eiro naudas sods, kā arī apturēta tā darbība un piemērots liegums izmaiņu reģistrācijai komercreģistrā komercsabiedrības reorganizācijai un dalībnieku maiņai. Uzņēmumam piemērots sods, jo tas nav pildījis VID prasību nodrošināt pārbaudes veikšanu un uzrādīt pieprasītos dokumentus. \"Profit Lukss\" gan VID lēmumu apstrīdējis, taču ar VID ģenerāldirektores lēmumu sākotnējais lēmums atstāts negrozīts. \"Lursoft\" dati rāda, ka \"Profit Lukss\" likvidēts divus gadus pēc tā reģistrācijas.", "link": "https://www.delfi.lv/bizness/37293360/bankas_un_finanses/55382724/par-noziedzigi-ieguto-lidzeklu-legalizaciju-un-sankciju-parkapumiem-piemeroti-sodi-68-tukstosu-apmera"},
{"title": "Ekonomikas nedienu spogulis. Kopfinansējuma platformas cer, ka grūtākais ir aiz muguras", "category": "Finanses", "body": "Pagājušais gads ar augsto inflāciju sagādāja galvassāpes gan privātpersonām, gan uzņēmumiem. Nozare, kur ļoti labi var redzēt un sajust finanšu pasaules nedienas, ir kopfinansējuma platformas, kuras balstās uz lietotāju spēju aizdot un aizņēmēju spēju regulāri veikt atmaksu.  \" Delfi Bizness \" aptaujāto platformu pārstāvji atzīst, ka zināmas problēmas šī gada sākumā ir novērotas, bet par gadu kopumā ir piesardzīgi optimistiski. Kopfinansējuma platformu pamatā ir ideja, ka liels skaits aizdevēju, izmantojot relatīvi nelielas summas, tiešā veidā vai pastarpināti aizdod naudu kādu mērķu realizēšanai. Piemēram, Latvijā dzimusī un pazīstamā platforma \" Mintos \" šo naudu izsniedz sadarbības partneru aizdevēju uzņēmumiem, kuri tad tālāk kreditē privātpersonas. Taču ir citas platformas, kas darbojas pēc citiem principiem vai arī finansē cita veida aizdevumus. Piemēram, aizdevumi nekustamā īpašuma attīstīšanai vai konkrētu uzņēmumu izaugsmei. Attiecīgi šī nozare ir cieši pakļauta tam, vai lietotājiem ir līdzekļi, ko aizdot, un vai aizņēmēji spēj segt savas kredītsaistības, jo brīdī, kad aizņēmējs to nevar, lai gan aizdevēju naudas pilnīgu vai daļēji atguvi garantē dažādi Eiropas Savienībā spēkā esoši regulējumi, pats process var būt ilgs. Attiecīgi aizdevējs var ilgu laiku nespēt piekļūt saviem aizdevumiem.", "link": "https://www.delfi.lv/bizness/37293360/bankas_un_finanses/55381694/ekonomikas-nedienu-spogulis-kopfinansejuma-platformas-cer-ka-grutakais-ir-aiz-muguras"},
{"title": "Nelikt visas olas vienā grozā un grozus vienā lidmašīnā. Kā investēt 2023. gadā", "category": "Finanses", "body": "“Nākotnes kapitāla” vadītājs Konstantīns Kuzikovs, atskatoties uz 2021. gada beigās publicētajām prognozēm, secina, ka neviena “top” banka savās prognozēs nebija precīza, pareģojot, kādā mērā tad 2022. gadā augs “S&P 500 indekss”. Tuvākais – attiecīgi ar drūmāko skatu uz finanšu pasauli – bija “Morgan Stanley”.  “Bija zināma piesardzība, bet nekad jau negribas būt baigajam skeptiķim,” saka Andris Lāriņš, norādot, ka gribējās ticēt, ka būs korekcija, bet negribējās ticēt, ka tā būs tik spēcīga. Savukārt otrs viesis – Toms Kreicbergs – saka, ka cenšas atturēties no prognozēm. “Zinātne diezgan skaidri parāda, ka nevajag uzticēties savai intuīcijai,” saka Kreicbergs un atgādina 2020. gada sākumu, kad neviens nevarēja paredzēt, ka sāksies globālā pandēmija.  “Gribi sasmīdināt Dievu, pastāsti savas prognozes,” zināmo teicienu pārfrāzē Lāriņš un saka, ka par savām investīcijām domā piecu gadu kontekstā. “Lēmumi par ieguldīšanu, ja mēs runājam par akciju tirgu, manuprāt, ir jāpieņem ilgtermiņā,” saka Kreicbergs, norādot, ka ilgtermiņā prognozēt var mēģināt. Tomēr viņš uzsver, ka paredzēt tirgu ir faktiski neiespējami, bet to, kas notiks ekonomikā, var mēģināt paredzēt. Tomēr tas neko daudz nedos, lai prognozētu, kā veiksies tirgū.  Savukārt, runājot par pareizo brīdi, kad ieguldīt, eksperti saka, ka nav vienalga, kad ieguldīt, bet zināt pareizo brīdi, kad to darīt, nevar. Tam piekrīt arī Kuzikovs un saka, ka tāpēc arī raidījuma vadītāji sistemātiski katru nedēļu iegulda 50 eiro.", "link": "https://www.delfi.lv/bizness/37293360/bankas_un_finanses/55056312/nelikt-visas-olas-viena-groza-un-grozus-viena-lidmasina-ka-investet-2023-gada"},
{"title": "Akciju cenas krītas Volstrītā, bet pieaug Eiropas biržās", "category": "Finanses", "body": "Akciju cenas pirms Ziemassvētkiem bieži pieaug, tirdzniecībā dominējot nelieliem investoriem pirmssvētku noskaņojumā. \"[Eiropas akciju] tirgos ir kāpums, jo daži tirdzniecības dalībnieki ir optimistiski noskaņoti par akciju novērtējumiem, kas viņiem šķiet kaut kādā ziņā pievilcīgi,\" sacīja \"AvaTrade\" analītiķis Naīms Aslams. \"Mums tirgos tiešām nav liela apjoma, jo tirdzniecības dalībnieki devušies brīvdienās,\" viņš piebilda. Āzijas biržu indeksi kritās, turpinoties bažām par iespējamu globālu recesiju, kuru var izraisīt galveno centrālo banku mēģinājumi cīnīties pret inflāciju, ceļot procentlikmes. ASV biržu indekss \"Dow Jones Industrial Average\" pirmdien kritās par 0,5% līdz 32 757,54 punktiem, indekss \"Standard & Poor's 500\" saruka par 0,9% līdz 3817,66 punktiem, bet indekss \" Nasdaq  Composite\" samazinājās par 1,5% līdz 10 546,03 punktiem. Londonas biržas indekss FTSE 100 pirmdien pieauga par 0,4% līdz 7361,31 punktam, Frankfurtes biržas indekss  DAX  30 kāpa par 0,4% līdz 13 942,87 punktiem, bet Parīzes biržas indekss CAC 40 palielinājās par 0,3% līdz 6473,29 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien pieauga par 1,2% līdz 75,19 ASV dolāriem par barelu. \"Brent\" markas jēlnaftas cena Londonas biržā kāpa par 1,0% līdz 79,80 dolāriem par barelu. Eiro  vērtība pret ASV dolāru pirmdien pieauga no 1,0586 līdz 1,0610 dolāriem par eiro, britu mārciņas vērtība pret ASV dolāru nemainījās un bija 1,2148 dolāri par mārciņu, bet ASV dolāra vērtība pret Japānas jenu palielinājās no 136,60 līdz 136,95 jenām par dolāru. Eiro vērtība pret britu mārciņu pieauga no 87,14 līdz 87,31 pensam par eiro.", "link": "https://www.delfi.lv/bizness/37293360/bankas_un_finanses/55055270/akciju-cenas-kritas-volstrita-bet-pieaug-eiropas-birzas"},
{"title": "Daži vēl tic 'Tesla' nākotnei", "category": "Finanses", "body": "Ketijas Vudas vadītais fonds \"ARK Innovation\" ceturtajā ceturksnī palielināja \"elektroauto ražotāja \" Tesla  Inc. akciju iegādi, neskatoties uz bažām par izpilddirektora Īlona Maska spēju vadīt uzņēmumu, vēsta \"Bloomberg\". Biržā tirgotie fondi (ETF), kurus nodrošina \"Ark Investment Management\" , kopš 3. oktobra, kad to pārvaldītāja sāka savu jaunāko pirkšanas sēriju, ir iegādājušies 445 tūkstošos elektrisko transportlīdzekļu ražotāja akciju, liecina Bloomberg apkopotie dati. \"Ark\" septiņus ceturkšņus pēc kārtas nepirka \"Tesla\" akcijas. \"Ark\" pirkumi pēdējā ceturksnī līdz šim ir aptuveni 88 miljoni ASV dolāru, pamatojoties uz Tesla vidējo tirdzniecības cenu no 3. oktobra līdz 20. decembrim. Tomēr Tesla svars uzņēmuma vadošajā fondā ir samazinājies līdz trešajai pozīcijai. Masks ir bijis uzmanības centrā, jo pieaug kritika par viņa iesaistīšanos uzņēmumā \"Twitter\", kā arī pieaug investoru bažas, kuri ir pauduši šaubas par nepieciešamību mainīt elektrisko transportlīdzekļu ražotāja pārvaldību. Ilggadējais investors Ross Gerbers, kurš pārvalda \"Gerber Kawasaki Wealth Management\" , nesen tvītoja par līderības trūkumu \"Tesla\" un sacīja, ka ir \"laiks pārmaiņām\". \"Ark Innovation ETF\" vērtība gada laikā ir samazinājusies par 66% salīdzinājumā ar \" Nasdaq  100\" indeksa kritumu par 32%. Savukārt par to, ka \"Tesla\" uz saviem pleciem iznes visu, ko Masks \"sastrādā\" citos uzņēmumos,  nule kā jau rakstīja \"Delfi\".", "link": "https://www.delfi.lv/bizness/37293360/bankas_un_finanses/55060070/dazi-vel-tic-tesla-nakotnei"},
{"title": "Elektroenerģijas sadales un pārvades tarifu plānoto pieaugumu var samazināt uz pusi, uzskata Čudars", "category": "Finanses", "body": "Elektroenerģijas  sadales un pārvades tarifu plānoto pieaugumu var samazināt uz pusi, trešdien intervijā Latvijas Radio sacīja klimata un enerģētikas ministrs Raimonds Čudars (JV). Viņš norādīja, ka enerģētika šobrīd ir ļoti aktuāla joma, jo cenu pieaugums ir milzīgs, un tas skar ikvienu. \"Mūsu uzdevums šobrīd, pirmkārt, ir panākt būtisku [tarifu pieauguma] samazinājumu un, otrām kārtām, kas, šķiet, būs daudz grūtāks uzdevums, šo tarifu struktūru izkārtot tādā veidā, lai tā būtu saprotama un lai mēs nekaitētu arī mūsu turpmākajiem mērķiem, kas ir saistīti ar atjaunojamo energoresursu apmēru daļas pieaugumu elektroenerģijas tirgū. Tas ir jāizdara tuvākajā laikā,\" sacīja ministrs. Čudars uzvēra, ka mērķis ir novērst būtisku tarifu pieaugumu, jo tarifi ir jāpalielina objektīvu apstākļu dēļ - elektroenerģijas cenas kopumā Eiropā un pasaulē būtiski aug, un tā ir liela daļa no šo tarifu komponentes. \"Šobrīd jau ir skaidrs, ka var tikt panākts kopējais samazinājums apmēram uz pusi salīdzinājumā ar iesniegto tarifa pieaugumu,\" teica ministrs uzsverot, ka regulatoram iesniegtie tarifu projekti paredzēja pieaugumu vienā gadījumā par 104%, bet otrā gadījumā par apmēram 70%. Tāpat Čudars norādīja, ka arī otrdien, 20.decembrī, valdības sēdē šis jautājums tika skatīts ar mērķi, lai 10. janvārī varētu noteikt pamata principus, kas būtiski ietekmēs sadales un pārvades tarifus.", "link": "https://www.delfi.lv/bizness/37293360/bankas_un_finanses/55059926/elektroenergijas-sadales-un-parvades-tarifu-planoto-pieaugumu-var-samazinat-uz-pusi-uzskata-cudars"},
{"title": "Kopējie nodokļu parādi Latvijā decembra sākumā sarukuši", "category": "Finanses", "body": "Latvijā šogad decembra sākumā kopējie nodokļu parādi, ieskaitot aktuālos, apturētos parādus un atmaksas termiņa pagarinājumus, bija 1,07 miljardu eiro apmērā, kas ir par 0,7% mazāk nekā mēnesi iepriekš, bet par 2,5% vairāk nekā gada sākumā, liecina Valsts ieņēmumu dienesta ( VID ) dati. Tostarp parādi valsts pamatbudžetam 2022.gada decembra sākumā bija 555,97 miljonu eiro apmērā, kas ir kritums par 1,1% salīdzinājumā ar novembra sākumu, parādi pašvaldību budžetiem veidoja 304,399 miljonus eiro, kas ir par 0,3% mazāk nekā mēnesi iepriekš, bet sociālās apdrošināšanas iemaksu parādi bija 209,536 miljonu eiro apmērā, kas ir līdzīgi kā mēnesi iepriekš. Aktuālie parādi, kuriem tiek aprēķināta nokavējuma nauda, 2022.gada 1.decembrī veidoja 57,1% no kopējās parādu summas jeb 610,859 miljonus eiro. Tāpat VID dati liecina, ka par nepiedzenamiem šogad 1.decembrī bija atzīti parādi 2,015 miljonu eiro apmērā - šie parādi izveidojušies likvidējamiem uzņēmumiem līdz likvidācijas procedūras pabeigšanai. Savukārt atbilstoši normatīviem par piedzenamiem šogad decembra sākumā bija atzīti parādi 608,844 miljonu eiro apmērā, tostarp par reāli piedzenamiem atzīti parādi 261,608 miljonu eiro apmērā, bet par reāli nepiedzenamiem - 347,236 miljonu eiro apmērā. No parādiem, kas atzīti par reāli nepiedzenamiem, par 347,229 miljoniem eiro parādniekiem nav naudas līdzekļu un mantas, uz ko vērst piedziņu, savukārt piedziņas noilgums iestājies parādiem 7200 eiro apmērā. Atmaksas termiņa pagarinājumi šogad 1.decembrī bija piešķirti parādiem kopumā 144,45 miljonu eiro apmērā, kas ir par 3,9% mazāk nekā mēnesi iepriekš. Savukārt apturēto parādu summa, kam pārtraukta nokavējuma naudas aprēķināšana, decembra sākumā bija 314,596 miljoni eiro - šo summu veidoja par maksātnespējīgiem atzītu uzņēmumu parādi. Mēnesi iepriekš - 2022.gada novembra sākumā - Latvijā kopējie nodokļu parādi bija 1,077 miljardu eiro apmērā, bet 2022.gada 1.janvārī - 1,044 miljardu eiro apmērā.", "link": "https://www.delfi.lv/bizness/37293360/bankas_un_finanses/55059570/kopejie-nodoklu-paradi-latvija-decembra-sakuma-sarukusi"},
{"title": "Veicot pensiju 3. līmeņa iemaksas līdz decembra beigām, nākamgad varēs atgūt piektdaļu summas", "category": "Finanses", "body": "Ik gadu klientiem ir iespēja saņemt iedzīvotāju ienākuma nodokļa atmaksu 20% apmērā par pensiju 3. līmenī un dzīvības apdrošināšanā ar līdzekļu uzkrāšanu veiktajām iemaksām, atgādina \" Luminor \" eksperti. Saskaņā ar VID apkopoto informāciju 2022. gadā par pērn veiktajām iemaksām nodokļa atgriešanu pieprasījuši 190 tūkstoši iedzīvotāju par 107,7 miljoniem eiro jeb 66% no visām veiktajām iemaksām. Arī no maksājumiem, kas būs veikti līdz šā gada 31. decembrim, iedzīvotāji no nākamā gada marta varēs atgūt piekto daļu no samaksātās summas. Maksimālais apmērs iemaksām privātajos pensiju fondos un dzīvības apdrošināšanā, ko var iekļaut gada ienākumu deklarācijā, ir 10% no apliekamajiem ienākumiem, bet ne vairāk kā 4000 eiro. Šī gada vienpadsmit mēnešos \"Luminor\" pensiju 3. līmeņa plānos klienti iemaksājuši 6,6 miljonus eiro. \"Iemaksas pensijai ir ļoti laba investīcija nākotnē, jo valsts izmaksātā vecuma pensija Latvijā veido tikai nedaudz vairāk nekā pusi no pirmspensijas ienākumiem. Tā kā demogrāfiskā situācija nav iepriecinoša un iedzīvotāju darbspējas vecumā, kas nodrošinās valsts budžeta līdzekļus pensiju izmaksai, kļūs arvien mazāk, katram pašam ir jāparūpējas par to, cik finansiāli nodrošināti būsim vecumdienās. Diemžēl bankas aptauja liecina, ka joprojām 70% iedzīvotāju ieguldījumus finansiāli nodrošinātām vecumdienām 3. pensiju līmenī neveic vispār, un iedzīvotāji līdz 30 gadiem ļoti maz domā par pensijas vecumu un uzkrājumu veidošanu, tomēr pamazām dalībnieku skaits palielinās,\" atzīst Luminor bankas pensiju daļas vadītājs Atis Krūmiņš. Iemaksu apmērs svārstīgs Pērn privātpersonu iemaksas pensiju trešajā līmenī, kā arī maksājumi par uzkrājošo dzīvības apdrošināšanu sasniedz 164,5 miljonus eiro, un tas ir par 18% vairāk nekā 2020. gadā, liecina Valsts ieņēmumu dienesta (VID) apkopotā statistika. Fizisko personu iemaksas privātajos pensiju fondos bija 91,1 miljons eiro, bet par dzīvības apdrošināšanu – 73,4 miljoni eiro. \"Lai gan 2020. gadā iemaksu apmērs bija nedaudz samazinājies, salīdzinot ar gadu iepriekš, 2021. gadā tas pārliecinoši audzis. Tas nozīmē, ka, neskatoties uz ekonomiskajiem izaicinājumiem, kas bija saistīti ar Covid-19 pandēmiju, iedzīvotāji turpināja atlikt naudu un rūpēties par nākotnes ieņēmumiem un finansiālo nodrošinājumu. Tā kā šis gads nāca ar jauniem ekonomiskajiem satricinājumiem, ļoti augstu inflāciju un svārstībā finanšu tirgos, pieļauju, ka tas atkal atstās negatīvu iespaidu uz iemaksām privātajos pensiju fondos, tomēr jāatceras, ka šīs iemaksas ir investīcija finansiālai drošībai vecumdienās,\" stāsta Krūmiņš.", "link": "https://www.delfi.lv/bizness/37293360/bankas_un_finanses/55060088/veicot-pensiju-3-limena-iemaksas-lidz-decembra-beigam-nakamgad-vares-atgut-piektdalu-summas"},
{"title": "Pēdējā brīža dāvana - uzņēmumu akcijas. Tu vēl visu vari paspēt", "category": "Finanses", "body": "2022. gada vasarā pēc Finanšu un kapitāla tirgus komisijas (FKTK) pasūtījuma “Pētījumu centrs  SKDS ” veica Latvijas iedzīvotāju aptauju, noskaidrojot, kā cilvēki rīkojas ar brīvajiem līdzekļiem, kuru ieguldīšanas veidu uzskata par labāko, kā arī pētot citus ar ieguldījumiem saistītus aspektus. 60% respondentu atzina, ka veido uzkrājumus skaidrā naudā, bet 40% – bankas kontā. Šādi uzkrāta nauda, inflācijai strauji augot, zaudē vērtību. Tikai 18% respondentu norādījuši, ka patlaban ir ieguldījuši biržās kotētos vērtspapīros. Kā raidījumā “ Nākotnes kapitāls ” iepriekš  skaidrojuši gan privātbanku eksperti , gan  Latvijas Bankas pārstāvji, uzkrājumi ir svarīgi , bet vēl svarīgāk ir tos veidot, domājot par nākotni. Proti, uzkrājumi jāveido ilgtermiņā, ieguldot finanšu instrumentos, kas sola ieguldījumu palielināt, piemēram, pensiju 3. līmenī, akcijās vai banku veidotajos indeksu fondos. Iemesls: valsts garantētā pensija vairumam nespēs nodrošināt gana lielus ienākumus, lai vecumdienas būtu patīkamas. Kā pamudināt sev tuvākos sākt par to domāt un interesēties par finanšu tirgiem? Uzdāvinot vērtspapīrus! Kā praktiski to izdarīt, skaidro “ Swedbank ” Individuālās apkalpošanas daļas investīciju jomas vadītājs Mārtiņš Purgailis: “Klienti var viens otram pārskaitīt vērtspapīrus. Un to var izdarīt, izmantojot vērtspapīru kontu. Ja vērtspapīri ir iegādāti un atrodas ieguldījumu kontā, tad gan tos pārskaitīt citai personai nevar. Ja ir plānots vērtspapīrus pārskaitīt, tie sākotnēji ir jāiegādājas tieši vērtspapīru kontā, un nākamais solis ir pārveduma rīkojuma iesniegšana internetbankā.”", "link": "https://www.delfi.lv/bizness/37293360/bankas_un_finanses/55057388/pedeja-briza-davana-uznemumu-akcijas-tu-vel-visu-vari-paspet"},
{"title": "Investori bažīgi par 'airBaltic' finansiālo nākotni; uzņēmums atzīst, ka ir grūti laiki", "category": "Finanses", "body": "Lai gan nedz nacionālā aviokompānija “airBaltic”, nedz tās akciju daļu turētāja Satiksmes ministrija par uzņēmuma nākotni, neskatoties uz finanšu un enerģētikas krīzi, bažas publiski nepauž, starptautiskie tirgi ir skeptiskāki. Aviokompānijas obligāciju cenas kopš šī gada pavasara svārstās 30% robežās, kas nozīmē, ka šo parādsaistību turētāji ir bažīgi par lidsabiedrības spēju 2024. gadā segt savas finanšu saistības.  Obligācijas ir vērtspapīrs, kas nosaka, ka to izdevējs, piemēram, valsts vai uzņēmums, apņemas pēc noteikta laika visiem obligāciju turētājiem atmaksāt obligāciju vērtību un arī noteiktu procentu apjomu.  Šis ir populārs finanšu instruments, ko izmanto uzņēmumi vai valstis, lai iegūtu finanšu līdzekļus. Tradicionāli obligācijas tiek uzskatītas par drošāku investīciju, ja salīdzina ar akcijām vai ļoti nedrošajām kriptovalūtām. Tām arī ir mazāks ienesīgums. Piemēram, ASV Valsts kases obligācijas, kas tiek izdotas uz desmit gadiem, piedāvā ienesīgumu 3,517%. Salīdzinājumam, vidējais akciju indeksu ienesīgums vēsturiski gadā ir ap 10%. Tātad no 100 eiro aizdevuma akciju tirgos investors var nopelnīt 10 eiro, bet no ASV obligācijām  3 eiro un 51 centu.", "link": "https://www.delfi.lv/bizness/37293360/bankas_un_finanses/55061184/investori-bazigi-par-airbaltic-finansialo-nakotni-uznemums-atzist-ka-ir-gruti-laiki"},
{"title": "'Baltic International Bank SE' cer atjaunot darbību; FKTK norāda, ka nekādas sarunas pašlaik nenotiek", "category": "Finanses", "body": "Pagājusi vairāk nekā nedēļa kopš \" Baltic International Bank  SE\" (BIB) darbības apturēšanas.  Sākotnēji banka nesniedza komentārus, taču trešdien izplatītā paziņojumā presei tā rada iespaidu, ka vēl iespējams mainīt Finanšu un kapitāla tirgus komisijas (FKTK) lēmumu, un to banka plāno darīt, taču FKTK norāda, ka tai nav informācijas, ka kopš lēmuma pieņemšanas par BIB aizvēršanu būtu mainījies kāds no apstākļiem, kas bija lēmuma pieņemšanas pamatā.", "link": "https://www.delfi.lv/bizness/37293360/bankas_un_finanses/55060692/baltic-international-bank-se-cer-atjaunot-darbibu-fktk-norada-ka-nekadas-sarunas-paslaik-nenotiek"},
{"title": "Patēriņa kreditēšanā parādās jauni aizņēmēji, vairākus mazus kredītus nomaina viens lielāks", "category": "Finanses", "body": "2022. gada pirmajā pusgadā bija vērojams izsniegto patēriņa kredītu skaita pieaugums, otrais pusgads iezīmē lejupslīdošu tendenci, taču vidējās aizdevumu summas palielinās, uzrāda Kredītinformācijas biroja (KIB) apkopotie dati.  Tendences liecina, ka šobrīd tirgū parādās jauns patērētāja profils, kuram ir nepieciešams patēriņa kredīts, bet tas tiek aizņemts bankā, kur vidēji vienmēr dominē lielāka izsniegtā summa.  Tāpat, kaut arī aizņemšanās tempi uz brīdi stabilizējušies, prognozes liecina, ka tuvākajā laikā izsniegto kredītu skaits atkal varētu palielināties.", "link": "https://www.delfi.lv/bizness/37293360/bankas_un_finanses/55063946/paterina-kreditesana-paradas-jauni-aiznemeji-vairakus-mazus-kreditus-nomaina-viens-lielaks"},
{"title": "Finanšu treneris: Kļūdas, kas bremzē karjeras izaugsmi", "category": "Finanses", "body": "\"Runāt par kļūdām nekad nav forši, jo tas nozīmē atzīt, ka kaut kas ir darīts nepareizi. Šajā gadījumā jāsaka, ka nepieļāvu lielas kļūdas, no tā skatu punkta, ka izdarīju nepareizi, drīzāk - es biju nepieredzējis un nezināju kā lietas labāk darīt,\" saka eksperts. Viņš norāda, ka aktuāls ir vecais labais teiciens: mūžu dzīvo mūžu mācies. \"Šīs noteikti ir lietas, ko es ceru, ka es būtu uzzinājis brīdī, kad spēru pirmos soļus darba pasaulē. Tāpēc šoreiz dalos ar kļūdām kuras es otrreiz vairs nevēlos pieļaut,\" saka Vestmanis. Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko YouTube kanālam  \"Finansiālā neatkarība\" , kurā pieejama noderīga informācija par dažādiem finanšu, pensiju, biznesa un pašizaugsmes jautājumiem. Ja tevi interesē attīstīt ieguldīšanas prasmes, dodies  šeit , lai reģistrētos bezmaksas ieguldīšanas vebināram, kuru jau drīzumā vadīs  Toms Kreicbergs .", "link": "https://www.delfi.lv/bizness/37293360/bankas_un_finanses/55064154/finansu-treneris-kludas-kas-bremze-karjeras-izaugsmi"},
{"title": "Garantētās atlīdzības izmaksas 'Baltic International Bank' noguldītājiem sāks ceturtdien", "category": "Finanses", "body": "Finanšu un kapitāla tirgus komisija ( FKTK ) ir pieņēmusi lēmumu par garantēto atlīdzību izmaksu kārtību \" Baltic International Bank  SE\" noguldītājiem, sākot ar ceturtdienu, 22. decembri, \"Delfi Bizness\" informēja komisijā. Tādējādi garantēto atlīdzību izmaksas \"Baltic International Bank\" noguldītājiem tiks uzsāktas septītajā darbadienā kopš noguldījumu nepieejamības iestāšanās. FKTK skaidro, ka saskaņā ar Noguldījumu garantiju likumu garantētajai atlīdzībai ir jābūt pieejamai bankas noguldītājiem ne vēlāk kā septiņu darbdienu laikā pēc dienas, kad konstatēta noguldījumu nepieejamība. Garantēto atlīdzību izmaksai \"Baltic International Bank\" noguldītājiem ir nepieciešami 43,7 miljoni eiro. Garantētās atlīdzības izmaksas pilnībā veiks no Latvijas Noguldījumu garantiju fonda (NGF), un šim mērķim nebūs nepieciešami līdzekļi no valsts budžeta. FKTK arī uzsver, ka Latvijas kredītiestāžu klienti ir valsts aizsardzībā. Valstī izveidotā noguldījumu garantiju sistēma šādā situācijā sniedz risinājumus, kā nodrošināt klientu noguldījumu aizsardzību. FKTK ir nodrošinājusi noguldītāju interesēm atbilstošāko risinājumu un izstrādājusi kārtību, kā tiks organizēta garantētās atlīdzības izmaksas. Garantētās atlīdzības veidā savus noguldījumus saņems 1257 vai 80% no visiem \"Baltic International Bank\" noguldītājiem. Garantētās atlīdzības izmaksu FKTK nodrošinās ar Latvijas Bankas starpniecību, izmantojot Latvijas Bankas informācijas sistēmas, tādejādi nodrošinot pēc iespējas ātrāku un noguldītājiem ērtāku garantētās atlīdzības izmaksu Noguldījumu garantiju likumā noteiktajā termiņā. Garantēto atlīdzību katram noguldītājam izmaksās vienā nedalītā maksājumā eiro valūtā ar pārskaitījumu uz \"Baltic International Bank\" noguldītāja vārdā atvērtu kontu citā kredītiestādē vai finanšu iestādē, kura darbojas SEPA (Single Euro Payments Area) zonā. \"Baltic International Bank\" klienti – noguldītāji varēs pieteikt sev pienākošos garantēto atlīdzību, izmantojot bankas internetbankas sistēmu un iesniedzot garantētās atlīdzības pieteikumu. Savukārt tiem bankas klientiem – noguldītājiem, kuriem nav pieejas tiesību \"Baltic International Bank\" internetbankai, būs iespēja trijos veidos pieteikt garantētās atlīdzības izmaksu: 1) \"Baltic International Bank\" darba laikā fiziski ierodoties klātienē bankas telpās – Grēcinieku ielā 6, Rīgā. 2) iesniegt pieteikumu, kas parakstīts ar drošu elektronisko parakstu un nosūtīts uz \"Baltic International Bank\" e-pasta adresi: info@bib.eu; 3) nosūtīt notariāli apliecinātu pieteikumu pa pastu uz \"Baltic International Bank\" adresi – Grēcinieku ielā 6, Rīgā, LV- 1050. Vienlaikus garantētās atlīdzības pieteikumus nepilngadīgā noguldītāja likumiskais pārstāvis iesniedz Latvijas Bankas telpās tās darba laikā līdz šā gada 30. decembrim ieskaitot – Latvijas Bankas klientu kasēs Kr. Valdemārā ielā 1B, Rīgā. Savukārt no nākamā gada 2. janvāra Latvijas Bankas jaunajās klientu kasēs Bezdelīgu iela 3, Rīgā. Informācija par kasu darba laiku pieejama Latvijas Bankas mājaslapā. Saskaņā ar nepilngadīgā noguldītāja likumiskā pārstāvja vai personas, kura sākotnēji atvēra kontu nepilngadīgajam noguldītājam, pieteikumu garantētās atlīdzības izmaksa tiks pārskaitīta uz pieteikumā norādīto kontu, kurš atvērts uz nepilngadīgā vārda citā noguldījumu piesaistītājā un kurā esošo līdzekļu izmantošanas nosacījumi ir līdzīgi tiem, kādi bija noteikti \"Baltic International Bank\". FKTK par garantētās atlīdzības (noguldījuma) pārskaitīšanu uz nepilngadīgās personas – noguldītāja kontu citā kredītiestādē nekavējoties rakstiski paziņo nepilngadīgā noguldītāja likumiskajam pārstāvim. Vienlaikus saskaņā ar Noguldījumu garantiju likumu FKTK uzlikusi par pienākumu \"Baltic International Bank\" segt FKTK prasījumu izmaksātās garantētās atlīdzības apmērā. Latvijas Noguldījumu garantiju sistēma paredz līdz 100 000 eiro garantēto atlīdzību katram noguldītājam, kuram ir tiesības uz garantēto atlīdzību. To izmaksā gan fiziskām, gan juridiskām personām par visu veidu noguldījumiem jebkurā valūtā. Garantētā atlīdzība attiecas uz bankas klientu noguldījumiem, uz noguldījumu procentiem, kas uzkrāti līdz noguldījumu nepieejamības iestāšanās dienai. Kā ziņots, FKTK ārkārtas sēdē 12. decembrī nolēma apturēt finanšu pakalpojumu sniegšanu \"Baltic International Bank\", norādot, ka banka ilgstoši nespēj nodrošināt dzīvotspējīgu modeli un pelnītspēju. FKTK lēmums paredzēja, ka 12.decembrī plkst.18 bankai pilnībā bija jāpārtrauc finanšu pakalpojumu sniegšana, ieskaitot klientu maksājumu izpildi. Tas nozīmē, ka no šī brīža \"Baltic International Bank\" karšu, internetbankas un maksājumu darbība ir apturēta. Šāds lēmums pieņemts, lai nepieļautu līdzekļu aizplūšanu no bankas un aizsargātu bankas klientu un kreditoru intereses.", "link": "https://www.delfi.lv/bizness/37293360/bankas_un_finanses/55062784/garantetas-atlidzibas-izmaksas-baltic-international-bank-nogulditajiem-saks-ceturtdien"},
{"title": "Tuvākie FTX vadītāja sabiedrotie atzīst vainu krāpniecībā", "category": "Finanses", "body": "FTX, kas tika uzskatīta par vienu no lielākajām kriptovalūtu biržām pasaulēm, nesen kā pieredzēja likviditātes problēmas un bankrotēja. Pēc bankrota atklājies, ka uzņēmums izsaimniekoja savu investoru naudu un veica virkni nesaimniecisku lēmumu. \"The Financial Times\" vēsta, ka ASV Ņujorkas dienvidu apgabala prokurors Deimians Viljamss paziņoja par vainas atzīšanu un kriminālapsūdzībām pret FTX tirdzniecības filiāles \"Alameda Research\" bijušo izpilddirektori Kerolīnu Elisonu un FTX līdzdibinātāju Ziksao “Geriju” Vanu. Viņa birojs pagājušajā nedēļā bija izvirzījis astoņas apsūdzības pret Benkmenu-Frīdu. Viljamsa paziņojums nāca tieši pēc tam, kad lidmašīna, kurā atradās Benkmens-Frīds, pacēlās no Bahamu salām, kur viņš atteicās no tiesībām apstrīdēt izdošanu ASV. Viņam jau ceturtdien bija jāierodas Manhetenas tiesā, kur tiks izskatīts viņa lūgums par drošības naudu. Ilggadēju draugu trijotne bija starp galvenajiem locekļiem šaurā partneru lokā, kuri vadīja kriptovalūtu impēriju, kurā ietilpa kriptovalūtu birža FTX un privātā tirdzniecības firma \"Alameda Research\". Elisone atzina savu vainu septiņās apsūdzībās, tostarp krāpniecībā un naudas atmazgāšanā, par kurām paredzētais maksimālais sods ir 110 gadu cietumsods, savukārt Vans atzina savu vainu četrās apsūdzībās, maksimālais sods ir 50 gada cietumsods, saskaņā ar parakstītajiem līgumiem, ko redzējis Financial Times.", "link": "https://www.delfi.lv/bizness/37293360/bankas_un_finanses/55068134/tuvakie-ftx-vaditaja-sabiedrotie-atzist-vainu-krapnieciba"},
{"title": "Atgriežas bažas par procentlikmju paaugstināšanu - akciju cenas krīt", "category": "Finanses", "body": "\"Negaidīti labāki trešā ceturkšņa IKP dati un iknedēļas sākotnējo bezdarbnieka pabalstu pieprasījumu dati ir uzkurinājuši bažas par to, ka FRS palielinās\" procentlikmes tālāk un uz ilgāku laiku, sacīja \"Briefing.com\" analītiķis Patriks O'Hērs. ASV ekonomikas apmēra kāpums trešajā ceturksnī bijis nedaudz straujāks par iepriekš lēsto, liecina Tirdzniecības ministrijas ceturtdien publiskoti galīgie dati. Pirms mēneša publicētie pārskatītie dati liecināja, ka ASV iekšzemes kopprodukts (IKP) šogad trešajā ceturksnī salīdzinājumā ar attiecīgo laika periodu pērn palielinājies par 2,9%, tomēr jaunākie dati rāda, ka kāpums bijis 3,2%. Bezdarbnieka pabalsta jauno pieprasījumu skaits ASV pagājušajā nedēļā nedaudz palielinājies, liecina valsts Nodarbinātības ministrijas apkopotie dati. Pagājušajā nedēļā ASV saņemti 216 000 jaunu bezdarbnieka pabalsta pieprasījumu, kas ir par 2000 vairāk nekā iepriekšējā nedēļā, kad atbilstoši pārskatītajiem datiem tādu bijis 214 000. Analītiķi bija prognozējuši, ka bezdarbnieka pabalsta jauno pieprasījumu skaits pagājušajā nedēļā palielināsies līdz 222 000 salīdzinājumā ar sākotnēji lēstajiem 211 000. FRS ir norādījusi, ka tā cels procentlikmes, līdz tiks panākta pietiekama ekonomikas aktivitātes palēnināšanās, lai iegrožotu inflāciju. ASV biržu indekss \"Dow Jones Industrial Average\" ceturtdien kritās par 1,1% līdz 33 027,49 punktiem, indekss \"Standard & Poor's 500\" saruka par 1,5% līdz 3822,39 punktiem, bet indekss \" Nasdaq  Composite\" samazinājās par 2,2% līdz 10 476,12 punktiem. Londonas biržas indekss FTSE 100 ceturtdien kritās par 0,4% līdz 7469,28 punktiem, Frankfurtes biržas indekss  DAX  30 saruka par 1,3% līdz 13 914,07 punktiem, bet Parīzes biržas indekss CAC 40 samazinājās par 1,0% līdz 6517,97 punktiem. Ņujorkas  biržas elektroniskajā tirdzniecībā WTI markas jēlnaftas cena ceturtdien kritās par 1,0% līdz 77,49 ASV dolāriem par barelu. \"Brent\" markas jēlnaftas cena Londonas biržā saruka par 0,8% līdz 80,98 dolāriem par barelu. Eiro vērtība pret ASV dolāru ceturtdien kritās no 1,0605 līdz 1,0598 dolāriem par eiro, britu mārciņas vērtība pret ASV dolāru saruka no 1,2082 līdz 1,2036 dolāriem par mārciņu, bet ASV dolāra vērtība pret Japānas jenu samazinājās no 132,46 līdz 132,36 jenām par dolāru. Eiro vērtība pret britu mārciņu pieauga no 87,76 līdz 88,02 pensiem par eiro.", "link": "https://www.delfi.lv/bizness/37293360/bankas_un_finanses/55067972/atgriezas-bazas-par-procentlikmju-paaugstinasanu-akciju-cenas-krit"},
{"title": "'Indexo' iesniedz bankas licences saņemšanas pieteikumu FKTK", "category": "Finanses", "body": "Pensiju pārvaldnieks IPAS \"Indexo\" ir iesniedzis pieteikumu Finanšu un kapitāla tirgus komisijā ( FKTK ) bankas darbības atļaujas saņemšanai. \"Indexo\" jaunās kredītiestādes licences pieteikumā ietvertas normatīvajos aktos paredzētās sadaļas, kā arī informācija un dokumenti par jaunās kredītiestādes akcionāriem un amatpersonu kandidātiem un citi nepieciešamie dokumenti. \"Šis ir būtisks, taču tikai pirmais solis jaunās \"Indexo\" bankas licencēšanas procesā - šobrīd esam gatavi ciešai sadarbībai ar FKTK un Eiropas Centrālo banku (ECB), lai virzītos uz licences saņemšanu,\" saka \"Indexo\" valdes priekšsēdētājs un viens no dibinātājiem Valdis Siksnis. Tas šobrīd neizsaka prognozi par licences saņemšanas laiku, ņemot vērā cik darbietilpīgs un sarežģīts var būt jaunas kredītiestādes licencēšanas process. Iecerēts, ka īsi pēc licences saņemšanas \"Indexo\" banka sāks darbu – vispirms ieviešot privātpersonu pakalpojumus, kam vēlāk sekos arī uzņēmumu apkalpošanas uzsākšana. Jau ziņots, ka šovasar \"Indexo\" veiksmīgi noslēdza akciju sākotnējo piedāvājumu jeb IPO, kura ietvaros uzņēmums piesaistīja plānotos 7,49 miljonus eiro, pieprasījumam pārsniedzot piedāvājumu par aptuveni 2,5 miljoniem eiro. IPO procesā investori iegādājās pensiju pārvaldes uzņēmuma akcijas un plānots, ka nākotnē jaunā banka būs pensiju pārvaldes sabiedrības meitas uzņēmums. \"Indexo\" akciju tirdzniecība tika sākta 15. jūlijā \" Nasdaq Riga \" biržas Baltijas Regulētā tirgus Baltijas Oficiālajā sarakstā. \"Indexo\" akciju tirdzniecības simbols ir IDX1R. Komercbankas (kredītiestādes) licences saņemšanai nepieciešama  Eiropas Centrālās bankas  piekrišana pēc Finanšu un kapitāla tirgus komisijas (FKTK) priekšlikuma. \"Indexo\" ir Finanšu un kapitāla tirgus komisijas licencēta ieguldījumu pārvaldes sabiedrība, kas Latvijā piedāvā modernus 2. un 3. pensiju līmeņa plānus. To 2017. gadā dibināja vairāk nekā 30 Latvijā pazīstami uzņēmēji un vadītāji ar mērķi cīnīties par labāku finanšu vidi Latvijā. Tā vīzija ir kļūt par finanšu pakalpojumu grupu, kas sniedz modernus un pielāgotus pakalpojumus, lai Latvijas iedzīvotāji paši spētu atbilstoši savām vajadzībām rūpēties par savu finanšu labklājību.", "link": "https://www.delfi.lv/bizness/37293360/bankas_un_finanses/55073994/indexo-iesniedz-bankas-licences-sanemsanas-pieteikumu-fktk"},
{"title": "Drīzumā sola aizdevumu pieejamību piespiedu dalītā īpašuma izbeigšanai", "category": "Finanses", "body": "Ekonomikas ministrija  izstrādājusi un sabiedriskai apspriešanai līdz 2023. gada 6.janvārim nodevusi priekšlikumu jaunam atbalsta pasākumam – aizdevumam daudzdzīvokļu mājai noteiktās atsavināmās zemes izpirkšanai jeb atsavināšanas cenas samaksai. Plānots, ka aizdevums dzīvokļu īpašniekiem būs pieejams 2023. gada pirmā ceturkšņa beigās. Piespiedu dalītā īpašuma problēma skar 3544 privatizētas daudzdzīvokļu dzīvojamās mājas, kurās atrodas turpat 130 tūkst. dzīvokļu īpašumu Latvijā. Plānotais atbalsta pasākums sekmēs likuma mērķa sasniegšanu - radīt vienotu zemes un ēkas īpašumu, lai novērstu zemes reformas un privatizācijas gaitā radīto tiesisko attiecību negatīvās sekas, tādējādi mazinot sabiedrībā pastāvošo sociālo spriedzi zemes reformas un dzīvojamo māju privatizācijas jautājumā (piemēram, dzīvokļu īpašnieku neapmierinātība ar pienākumu maksāt zemes īpašniekam nomas maksu, strīdi par nomas maksas apmēru), kā arī veicinot sociālo taisnīgumu mājokļu jautājumā (dodot iespēju dzīvokļu īpašniekiem iegūt īpašumā zemi un pārvaldīt savu īpašumu ar lielāku skaidrību par nākotni) un sekotu Civillikuma vispārējam principam par zemes un ēkas vienotību. Atbalsta pasākums izstrādāts ar mērķi veicināt finansējuma pieejamību tiem dzīvojamo māju īpašniekiem (dzīvokļu īpašniekiem), kuri vēlas izmantot Piespiedu dalītā īpašuma privatizētajās daudzdzīvokļu mājās izbeigšanas likumā (kas stāsies spēkā 2023. gada 1. janvārī) nostiprināto mehānismu, lai izbeigtu piespiedu dalīto īpašumu ar zemes īpašnieku vai īpašniekiem, bet kuriem nav pieejami savi brīvi finanšu līdzekļi attiecīgās atsavināšanas cenas daļas samaksai un kuri neatbilst komercbanku kreditēšanas politikai. Proti, paredzēts, ka uz aizdevumu varēs pretendēt tikai tās dzīvokļu īpašnieku kopības, kuras izmantos šajā likumā paredzēto atsavināšanas tiesību un izpirks atsavināmo zemi šā likumā noteiktajā kārtībā. Aizdevumu plānots piešķirt jau esošās Attīstības finanšu institūcijas \" Altum \" īstenotās atbalsta programmas būvdarbiem daudzdzīvokļu mājās un to teritoriju labiekārtošanai (t.s. Remonta fonda programma) ietvaros, papildinot esošo atbalsta programmu ar jaunu aizdevuma veidu – atsavināmās zemes izpirkšanas aizdevums. Aizdevumus plānots izsniegt remonta fonda programmas esošā pieejamā finansējuma (31 miljons eiro) ietvaros. Atbalsta saņēmēji varēs būt daudzdzīvokļu dzīvojamās mājas kopībā ietilpstošie dzīvokļu īpašnieki – fiziskas un juridiskas personas, kurām nepieciešams finansējums atsavināšanas cenas (vai tās daļas) samaksai. Aizdevumam daudzdzīvokļu dzīvojamās mājas kopība varēs pieteikties ar pilnvarotās personas starpniecību. Aizdevuma maksimālais termiņš plānots 20 gadi, ierobežojumi aizdevuma apmēram nav paredzēti, ņemot vērā, ka šobrīd nav iespējams prognozēt maksimālās atsavināšanas cenas. Aizdevuma minimālā procentu likme tiks noteikta pēc tam, kad \"Altum\" izstrādās izvērtējumu, kurā ietverta konkrētās atbalsta programmas paplašinājuma ietekme, riski un sagaidāmie zaudējumi, finansiālie rezultāti un programmas paplašinājuma īstenošanas izmaksas. Remonta fonda programmas ietvaros kopš 2021. gada septembra ir pieejams valsts aizdevums būvdarbiem un teritorijas labiekārtošanas darbiem daudzdzīvokļu dzīvojamās mājās, tostarp mājām, kas atrodas mazāk attīstītos reģionos, nelielās pilsētās vai ciematos, vai tām, kas citu iemeslu dēļ neatbilst komercbanku kreditēšanas politikai. Aizdevumu var saņemt būvdarbu veikšanai daudzdzīvokļu mājas norobežojošās konstrukcijās, piemēram, ārsienām un logiem, un koplietošanas telpās, tostarp liftu modernizācijai vai nomaiņai; visa veida inženiersistēmu atjaunošanai, pārbūvei vai izveidei; teritorijas labiekārtošanai; energoefektivitātes paaugstināšanas programmas neattiecināmo izmaksu finansēšanai; kā arī projekta vadībai, autoruzraudzībai un būvuzraudzībai.", "link": "https://www.delfi.lv/bizness/37293360/bankas_un_finanses/55074100/drizuma-sola-aizdevumu-pieejamibu-piespiedu-dalita-ipasuma-izbeigsanai"},
{"title": "Katrs piektais cilvēks Latvijā izjūt 'Euribor' likmes kāpumu", "category": "Finanses", "body": "Šogad būtiski augusi \" Euribor \" jeb Eiropas starpbanku tirgus procentu likme, kas palielina visu kredītņēmēju ikmēneša maksājumus. Piektā daļa (18%) Latvijas iedzīvotāju atzīst, ka viņus ietekmē šīs likmes kāpums; visvairāk to izjūt Rīgā un tās apkārtnē mītošie, izriet no \" Luminor \" bankas veiktā aptauja. Daļa aptaujāto norāda, ka pieaudzis kredītmaksājums, citi šī iemesla dēļ atlikuši plānus par jauna mājokļa iegādi. Visvairāk jeb 13% atbilžu sniedzēju norāda, ka ģimenei ir pieaudzis mājokļa kredīta ikmēneša maksājums, 4% uz laiku mainījuši plānus par jaunas dzīvesvietas iegādi, bet nelielai daļai (1%) mājokļa īpašnieks paaugstinājis īres maksu. Savukārt 16% aptaujāto atzīst, ka šobrīd vēl grūti novērtēt likmes kāpuma ietekmi. Visvairāk ikmēneša kredītmaksājuma pieaugumu izjūt iedzīvotāji vecuma grupā no 30 līdz 39 gadiem, kur šādu atbildi sniedzis gandrīz katrs ceturtais (23%) aptaujātais. Biežāk ikmēneša maksājuma pieaugums ietekmējis Rīgā un Pierīgā dzīvojošos, krietni retāk – aptaujātos Vidzemē un Latgalē. \"Pēc septiņu gadu pārtraukuma šogad piedzīvojām strauju \"Euribor\" likmes kāpumu. Pērn gada beigās likme bija negatīva, bet šobrīd tā jau pārsniedz 2% atzīmi. Tas neizbēgami atstāj ietekmi uz kredītņēmējiem, jo līdztekus energoresursu cenu un inflācijas kāpumam, pieauguši izdevumi arī par mājokļa kredītu vai arī auto līzingu. Dati liecina, ka vislielāko ietekmi izjūt ekonomiski aktīvie iedzīvotāji virs 30 gadu vecuma, kuri ir naskākie kredītņēmēji. Tāpat pieaugums galvenokārt ietekmējis galvaspilsētas apkārtni, kur notiek visvairāk darījumu ar nekustamajiem īpašumiem. Vienlaikus, neraugoties uz augsto inflāciju un arī pieaugošām procentu likmēm, cilvēki labi tiek galā ar kredītu atmaksu un šobrīd netiek novērota tendences, kas ir saistītas ar grūtībām norēķināties par uzņemtajām saistībām,\" situāciju raksturo \"Luminor\" bankas privātpersonu kreditēšanas vadītājs Baltijā Kaspars Lukačovs. Lai stabilizētu Eiropas ekonomiku un samazinātu inflācijas kāpumu,  Eiropas Centrālā bankas  šī gada laikā vairākkārt paaugstinājusi \"Euribor\" procentu likmes. Pēdējais likmes paaugstinājums notika šā gada15. decembrī, un šobrīd 3 mēnešu \"Euribor\" ir sasniegusi 2,081%, 6 mēnešu – 2,519%, bet 12 mēnešu – 2,871%. Kā norāda bankas eksperts, ECB turpinās cīņu ar inflāciju, tādēļ likme pieaugs arī nākamajā gadā, taču, visticamāk, ne tik strauji kā tas notika šogad. Tā kā \"Euribor\" likme ir viens no ekonomikas stabilizēšanas instrumentiem, tiklīdz būs vērojamas pozitīvas tendences un situācija uzlabosies, likmju kāpums varētu apstāties. \"Luminor\" bankas aptauja veikta 2022. gada decembrī sadarbībā ar pētījumu aģentūru \"Norstat Latvia\", aptaujājot Latvijā 1008 respondentus vecumā no 18 līdz 74 gadiem.", "link": "https://www.delfi.lv/bizness/37293360/bankas_un_finanses/55074032/katrs-piektais-cilveks-latvija-izjut-euribor-likmes-kapumu"},
{"title": "Eiropā akciju cenas kāpj, Volstrītā krīt", "category": "Finanses", "body": "Ķīna ir atteikusies no stingrajiem Covid-19 ierobežojumiem, lai gan valstī pieaug infekcijas gadījumu skaits. Šie ierobežojumi bija kaitējuši ekonomikai un izraisījuši valsts mēroga protestus. \"Tirgū ir neliela rosība, jo Ķīna spērusi vēl vienu soli, lai distancētos no ekonomiski kaitīgās nulles kovida politikas,\" sacīja \"Briefing.com\" analītiķis Patriks O'Hērs. Naftas cenas  pārsvarā pieauga pēc minētā Ķīnas paziņojuma un Krievijas lēmuma no februāra aizliegt naftas pārdošanu valstīm un uzņēmumiem, kas ievēro Rietumu noteiktos cenas griestus Krievijas naftai. ASV biržu indekss \"Dow Jones Industrial Average\" otrdien pieauga par 0,1% līdz 33 241,56 punktiem, indekss \"Standard & Poor's 500\" kritās par 0,4% līdz 3829,25 punktiem, bet indekss \" Nasdaq  Composite\" samazinājās par 1,4% līdz 10 353,23 punktiem. Londonas biržas indekss FTSE 100 otrdien nemainījās, jo birža bija slēgta, Frankfurtes biržas indekss  DAX  30 kāpa par 0,4% līdz 13 995,10 punktiem, bet Parīzes biržas indekss CAC 40 palielinājās par 0,7% līdz 6550,66 punktiem. Ņujorkas biržas elektroniskajā tirdzniecībā WTI markas jēlnaftas cena otrdien kritās par mazāk nekā 0,1% līdz 79,53 ASV dolāriem par barelu. \"Brent\" markas jēlnaftas cena Londonas biržā kāpa par 0,5% līdz 84,33 dolāriem par barelu. Eiro vērtība pret ASV dolāru otrdien pieauga no 1,0637 līdz 1,0644 dolāriem par eiro, britu mārciņas vērtība pret ASV dolāru kritās no 1,2062 līdz 1,2030 dolāriem par mārciņu, bet ASV dolāra vērtība pret Japānas jenu palielinājās no 132,88 līdz 133,44 jenām par dolāru. Eiro vērtība pret britu mārciņu pieauga no 88,11 līdz 88,44 pensiem par eiro.", "link": "https://www.delfi.lv/bizness/37293360/bankas_un_finanses/55076874/eiropa-akciju-cenas-kapj-volstrita-krit"},
{"title": "No nākamā gada FKTK būs integrēta Latvijas Bankā", "category": "Finanses", "body": "Ar 2023. gada 1. janvāri  Finanšu un kapitāla tirgus komisija  ( FKTK ) būs integrēta Latvijas Bankā. Latvijas Banka  pārņem visas finanšu un kapitāla tirgus uzraudzības un attīstības veicināšanas, kā arī noregulējuma iestādes funkcijas. \"Vairāk nekā gadu esam ražīgi strādājuši un veikuši nepieciešamos priekšdarbus, lai stiprinātu nu jau kopējo Latvijas Bankas un FKTK komandu, noteiktu jaunus mērķus un uzdevumus, kā arī transformētu institūciju,\" atzīmē Latvijas Bankas prezidents Mārtiņš Kazāks. FKTK priekšsēdētāja, pēc 1. janvāra – Latvijas Bankas prezidenta vietniece Santa Purgaile: \"Kopīgi ar Latvijas Banku un sadarbības institūcijām esam paveikuši apjomīgu darbu, lai īstenotu Saeimas lēmumu apvienot abas institūcijas. Latvijas finanšu sektora uzraudzībā 2023. gada 1. janvārī sāksies jauns posms, jo integrācija sniegs iespējas finanšu sektora uzraudzību un attīstību nodrošināt, apvienojot zināšanas un kompetences, infrastruktūras iespējas un kapacitāti, kā arī kopīgi nosakot un īstenojot Latvijas Bankas stratēģiskās prioritātes. Turpināsim būt uzraugs, kurš atvērtā dialogā ar finanšu nozari spēj rast jaunus risinājumus sektora pilnveidei un turpmākai attīstībai.\" Integrācija vienā institūcijā nozīmēs arī Latvijas Bankas un FKTK darbinieku un zināšanu saplūšanu vienā komandā un dos virkni ieguvumu, piemēram, labāku iespēju veicināt finanšu stabilitāti, mazināt sistēmiskos riskus un nodrošināt koordinētāku finanšu sektora attīstību. Efektīvāka rīcība vienas institūcijas ietvaros gaidāma arī satricinājumu un krīzes situācijās. 2023. gada 1. janvārī Latvijas Bankā pēc FKTK integrācijas strādās 539 darbinieki – par trešdaļu mazāk nekā pirmajā gadā pēc FKTK nodalīšanas no Latvijas Bankas (2001. gada beigās Latvijas Bankā strādāja 732 darbinieki, bet FKTK – 95). Lielākā daļa FKTK darbinieku turpinās darbu Latvijas Bankā un nodrošinās līdz šim veikto funkciju turpmāko izpildi. Latvijas Bankas padomes sastāvs no 2023. gada 1. janvāra būs par diviem padomes locekļiem mazāks nekā Latvijas Bankas un FKTK padomes locekļu kopskaits līdz integrācijai. Mainīta arī Latvijas Bankas organizatoriskā struktūra: līdz šim FKTK pildītās funkcijas veiks deviņas Latvijas Bankas pārvaldes. Paredzēts, ka vidējā termiņā arī kopējie vienotās institūcijas darbības izdevumi būs mazāki nekā divu atsevišķu iestāžu izdevumi kopā.", "link": "https://www.delfi.lv/bizness/37293360/bankas_un_finanses/55077068/no-nakama-gada-fktk-bus-integreta-latvijas-banka"},
{"title": "Ieguldīt kriptovalūtu uzņēmumos, ne kriptovalūtā", "category": "Finanses", "body": "2022. gads kriptovalūtu pasaulei nav bijis žēlīgs. Ja pērn “Bitcoin”, kas ir slavenākā, dārgākā un plašāk lietotā kriptovalūta, cena bija pat 70 tūkstoši par monētu, tad šobrīd tās cena grozās ap 16–17 tūkstošiem. Citas kriptovalūtas, piemēram, “TerraLuna”, kuras radītājs šobrīd bēguļo no Interpola, pilnībā sabruka.  Tas, kā liecina dažādas aptaujas, arī pamatīgi iedragājis amatieru investoru, kas ieguldīja kriptovalūtās pandēmijas gados, kad to vērtība strauji auga, uzticību. CNBC aptauja liecina: ja šī gada martā 19% aptaujāto bija pozitīvi noskaņoti pret kriptovalūtām, tad šī gada izskaņā – vairs tikai 8%. Savukārt negatīvi noskaņoti martā bija 25%, bet novembra izskaņā 43%. “Tie ir 90% mazumtirdzniecības tirgus, kas nozīmē, ka investoru noskaņojumam patiešām ir nozīme,” saka kriptoanalīzes uzņēmuma “Bitfury” izpilddirektors Braiens Brūks. Taču tas saistīts tieši ar kriptovalūtām, bet kā ir veicies pašiem kriptovalūtu uzņēmumiem? Vai to akciju cenas ir izjutušas kriptoziemu?  Kriptovalūtu tirdzniecības biržas “Coinbase” akciju vērtība ir cietusi vismaz tikpat, cik pats “Bitcoin”. 2012. gadā dibinātais uzņēmums, proti, viens no industrijas ilgākajiem spēlētājiem, šogad pieredzēja strauju akciju vērtības kritumu – gada sākumā vienas akcijas cena pārsniedza 250 ASV dolārus, bet 23. decembrī akcijas cena bija 35 ASV dolāri. Tātad noticis 85% vērtības sarukums. “ Forbes ” atgādina, ka “Coinbase” 2022. gada jūnijā atlaida aptuveni 18% sava darbaspēka.", "link": "https://www.delfi.lv/bizness/37293360/bankas_un_finanses/55076198/ieguldit-kriptovalutu-uznemumos-ne-kriptovaluta"},
{"title": "Akciju cenas kāpj, uzlabojoties ASV procentlikmju celšanas prognozei", "category": "Finanses", "body": "Akciju cenu kāpumu sekmēja ASV Federālās rezervju sistēmas (FRS) amatpersonu izteikumi, kuros norādīts, ka ASV centrālā banka cels procentlikmes lēnākā tempā nekā pērn. Analītiķi norādīja uz laikraksta \"Wall Street Journal\" (WSJ) ziņu, ka nākamajā FRS sēdē šī mēneša beigās ir gaidāma procentlikmju pacelšana par 25 bāzes punktiem - mazāk nekā iepriekšējās to celšanas reizēs. Investori arī gaida ASV inflācijas datu publicēšanu piektdien, cerot, ka tie dos vēl vienu iemeslu FRS palēnināt procentlikmju celšanu. Šonedēļ ir gaidāmi arī lielo kompāniju, tostarp \" Microsoft \", \"Intel\" un \" Boeing \", ziņojumi par savu peļņu. ASV biržu indekss \"Dow Jones Industrial Average\" pirmdien pieauga par 0,8% līdz 33 629,56 punktiem, indekss \"Standard & Poor's 500\" kāpa par 1,2% līdz 4019,81 punktam, bet indekss \" Nasdaq  Composite\" palielinājās par 2,0% līdz 11 364,41 punktam. Londonas biržas indekss FTSE 100 pirmdien pieauga par 0,2% līdz 7784,67 punktiem, Frankfurtes biržas indekss  DAX  30 kāpa par 0,5% līdz 15 102,95 punktiem, bet Parīzes biržas indekss CAC 40 palielinājās par 0,5% līdz 7032,02 punktiem. Ņujorkas  biržas elektroniskajā tirdzniecībā WTI markas jēlnaftas cena pirmdien kritās par mazāk nekā 0,1% līdz 81,62 ASV dolāriem par barelu. \"Brent\" markas jēlnaftas cena Londonas biržā kāpa par 0,6% līdz 88,19 dolāriem par barelu. Eiro vērtība pret ASV dolāru pirmdien pieauga no 1,0856 līdz 1,0877 dolāriem par eiro, britu mārciņas vērtība pret ASV dolāru kritās no 1,2397 līdz 1,2374 dolāriem par mārciņu, bet ASV dolāra vērtība pret Japānas jenu palielinājās no 129,60 līdz 130,66 jenām par dolāru. Eiro vērtība pret britu mārciņu pieauga no 87,57 līdz 87,82 pensiem par eiro.", "link": "https://www.delfi.lv/bizness/37293360/bankas_un_finanses/55154044/akciju-cenas-kapj-uzlabojoties-asv-procentlikmju-celsanas-prognozei"},
{"title": "'Swedbank' sāks maksāt procentus par uzkrājumu krājrīkā", "category": "Finanses", "body": "No 26. janvāra “ Swedbank ” sāks maksāt klientiem procentlikmi 0,3% gadā par uzkrājumiem krājrīkā, liecina kredītiestādes sniegtā informācija. Turpmāk reizi ceturksnī \"Swedbank\" klienti, kuri izmanto krājrīku eiro valūtā, saņems procentu maksājumu no bankas kā papildinājumu savam uzkrājumam. \"Par termiņdepozītiem procentus atsākām maksāt jau pirms kāda laika, to likme ir augstāka, jo termiņdepozīts paredz fiksētu noguldījuma termiņu. Savukārt no krājrīka cilvēks naudu var izņemt jebkurā brīdī pēc vajadzības. Krājrīks ir būtisks instruments krāšanas paraduma un \"drošības spilvena\" veidošanā,\" saka Karīna Kulberga, \"Swedbank\" Privātpersonu pārvaldes vadītāja. Šobrīd krājrīku izmanto vairāk nekā 180 tūkstoši \"Swedbank\" klientu, un tajā uzkrāti virs 460 miljoniem eiro. Gada laikā uzkrājumu apmērs audzis par 35 miljoniem, un ik mēnesi 1700 klientu nolemj pieslēgt krājrīku, informē bankā. Gan esošajiem, gan jaunajiem krājrīka lietotājiem par naudas atlikumu krājrīka kontā procenti tiks aprēķināti katras dienas beigās. Savukārt procentus par uzkrājumu banka izmaksās uz krājrīka kontu reizi ceturksnī, automātiski nomaksājot visus nepieciešamos nodokļus. Tas notiks datumā, kas atbilst krājrīka noslēgšanas datumam. Iemaksas krājrīkā klients var veikt pats pēc saviem ieskatiem, kā arī var pieslēgt regulāro maksājumu un kartes maksājumu noapaļošanas funkciju. Savukārt klasiskajiem termiņdepozītiem procentlikme tika ieviesta jau iepriekš, un decembrī termiņdepozītu likme tika arī pārskatīta. Šobrīd \"Swedbank\" termiņdepozītu likme ir līdz 0,7% gadā par noguldījumiem eiro valūtā. Savukārt noguldījumiem ASV dolāros – līdz 1% gadā. Pēc aktīvu apmēra \"Swedbank\" ir lielākā banka Latvijā.", "link": "https://www.delfi.lv/bizness/37293360/bankas_un_finanses/55162076/swedbank-saks-maksat-procentus-par-uzkrajumu-krajrika"},
{"title": "Iedzīvotāji nākamgad apņēmušies piepelnīties papildus un veidot drošības spilvenus", "category": "Finanses", "body": "Raksturojot savu finansiālo apņemšanos 2023. gadam,  Baltijas  valstu iedzīvotāji visbiežāk vēlēsies atrast papildu naudas pelnīšanas avotu, lai kompensētu dzīves dārdzības pieaugumu, savukārt Latvijā populāri būs gan meklēt piepelnīšanās veidus, gan censties izveidot drošības spilvenu, secināts bankas \" Citadele \" veiktajā Baltijas iedzīvotāju aptaujā. Papildu peļņas avots ir populārākā finansiālā apņemšanās visās Baltijas valstīs. Latvijā šo mērķi nākamgad centīsies sasniegt 16%, Igaunijā – 18%, Lietuvā 13 % respondentu. Piepelnīties visbiežāk motivēti vīrieši vecumā starp 30 un 39 gadiem, liecina aptauja. Kā otrs svarīgākais finanšu mērķis nākamajam gadam Baltijas valstu iedzīvotājiem kopumā ir drošības spilvena izveida. Tāds mērķis Latvijā ir tik pat daudz aptaujātajiem, cik kā mērķi ir norādījuši papildu peļņas avotu jeb 16%. Igaunijā un Lietuvā šādu apņemšanos nākamgad ir izvirzījuši 9% katrā. Latvijā par uzkrājuma izveidošanu neparedzētiem gadījumiem visbiežāk domājuši cilvēki vecumā no 30 līdz 39 gadiem, kuri mēnesī pelna no 751 – 1000 eiro. Profesiju rindās visaktīvāk par drošības spilvena izveidi domā cilvēki, kas strādā par vadītājiem vai biroja darbinieki. Trešais biežāk izvirzītais mērķis Latvijas iedzīvotājiem būs algas pielikuma saņemšana un iekrāšana ārzemju ceļojumam, kas aktuāla 7% aptaujāto iedzīvotāju. Interesanti, ka Igaunijā algas pielikumu savos mērķos ierakstījuši 11%, savukārt Lietuvā – 5% respondentu. Ārzemju ceļojumam tikmēr Lietuvā un Igaunijā krās attiecīgi 9% un 6%. Aptaujā arī noskaidrots, ka starp iedzīvotāju mērķiem samērā bieži manāmas ar mājokli saistītas investīcijas. Piemēram, 6% Latvijā nākamgad vēlētos iekrāt dzīvesvietas remontam, kamēr 5% - iegādāties nekustamo īpašumu. Lietuvā mājokļa ieguldījumi ir īpašā cieņā – iekrāt remontam plāno 9%, iegādāties īpašumu – 7%. Lietuvā arī visvairāk to cilvēku, kuri vēlas iekrāt mājokļa siltināšanai (6%), kamēr Latvijā un Igaunijā šī izvēle aktuāla tikai 1% un 2% aptaujāto. Aptuveni 5% Latvijā (visbiežāk – jaunieši vecumā no 18 līdz 29 gadiem) nākamgad vēlētos sakrāt automašīnas iegādei. Lietuvā līdzīgs mērķis ir 6%, kamēr Igaunijā – 3% iedzīvotāju. Uzsākt savu finanšu ieguldījumu pieredzi visvairāk vēlas Igaunijā, kur ieguldījumi finanšu instrumentos saistoši šķiet 5%, kas ir krietni vairāk nekā Latvijā (1%) un Lietuvā (2%). Vienlaikus Latvijā, salīdzinot ar citām Baltijas valstīm, ir proporcionāli lielākā daļa iedzīvotāju, kam nākamgad nav nekādas finansiālās apņemšanās. Tā atbildējuši 20% aptaujāto. Starp šīs atbildes sniedzējiem galvenokārt dominē iedzīvotāji pēc 60 gadu vecuma. Savukārt Lietuvā finansiālas apņemšanās nākamgad nebūs 17%, Igaunijā – 14% sabiedrības. Reprezentatīvu iedzīvotāju aptauju par finansiāla rakstura mērķiem 2023. gadā banka \"Citadele\" kopā ar pētījumu aģentūru \"Norstat\" veica 2022. gada novembra izskaņā, aptaujājot 1010 Latvijas iedzīvotājus vecumā no 18 – 74 gadiem.", "link": "https://www.delfi.lv/bizness/37293360/bankas_un_finanses/55079886/iedzivotaji-nakamgad-apnemusies-piepelnities-papildus-un-veidot-drosibas-spilvenus"},
{"title": "Vizualizācija: Kā veidojas Euribor likme un kāpēc ECB šobrīd paaugstina procentu likmes", "category": "Finanses", "body": "Labvēlīgais periods, kad kredītņēmējiem nozīmīgā  Euribor  likme bija negatīva, ir pagājis, un atgriešanās pie zemām procentu likmēm vismaz tuvākajā laikā nav gaidāma. Eiropas Centrālā banka (ECB) paaugstina likmes, un līdz ar šiem lēmumiem aug Euribor.  Tomēr, kaut arī ECB ir Eiropas banku nozares centrs, un atbild par daudzām jomām, tā pati nenosaka Euribor likmes lielumu. Euribor likme ir atkarīga no to Eiropā strādājošo banku rīcības.  Lai izprastu likmju veidošanas procesu, \"Delfi Bizness\" saviem lasītājiem piedāvā vizuālu skaidrojumu, kāpēc ECB šobrīd tik strauji paaugstina procentu likmes un kā vispār aprēķina Euribor likmi?", "link": "https://www.delfi.lv/bizness/37293360/bankas_un_finanses/55068780/vizualizacija-ka-veidojas-euribor-likme-un-kapec-ecb-sobrid-paaugstina-procentu-likmes"},
{"title": "Akciju cenas ASV un Eiropas biržās svārstās", "category": "Finanses", "body": "Akciju cenas kopš gada sākuma lielākoties ir kāpušas, Ķīnas ekonomikai atkalatveroties pēc stingriem Covid-19 lokdauniem un tirgiem cerot uz centrālo banku politikas maiņu pēc agresīvām procentlikmju celšanām ar mērķi iegrožot inflāciju. \"Rodas neliela nervozitāte par to, ka akciju tirgū kāpums bijis par strauju un ir paredzams kritums atpakaļ,\" sacīja \"Briefing.com\" tirgus analītiķis Patriks O'Hērs. Augstu enerģijas izmaksu sekas parādīja otrdien publicēti dati, ka Lielbritānijas valdības parāds decembrī turpinājis pieaugt, valdībai subsidējot gāzes un elektrības rēķinus mājsaimniecībām un uzņēmumiem. ASV biržu indekss \"Dow Jones Industrial Average\" otrdien pieauga par 0,3% līdz 33 733,96 punktiem, indekss \"Standard & Poor's 500\" kritās par 0,1% līdz 4016,95 punktiem, bet indekss \" Nasdaq  Composite\" samazinājās par 0,3% līdz 11 334,27 punktiem. Londonas biržas indekss FTSE 100 otrdien kritās par 0,4% līdz 7757,36 punktiem, Frankfurtes biržas indekss  DAX  30 saruka par mazāk nekā 0,1% līdz 15 093,11 punktiem, bet Parīzes biržas indekss CAC 40 palielinājās par 0,3% līdz 7050,48 punktiem. Ņujorkas biržas elektroniskajā tirdzniecībā WTI markas jēlnaftas cena otrdien kritās par 1,8% līdz 80,13 ASV dolāriem par barelu. \"Brent\" markas jēlnaftas cena Londonas biržā saruka par 2,3% līdz 86,13 dolāriem par barelu. Eiro vērtība pret ASV dolāru otrdien pieauga no 1,0872 līdz 1,0889 dolāriem par eiro, britu mārciņas vērtība pret ASV dolāru kritās no 1,2379 līdz 1,2337 dolāriem par mārciņu, bet ASV dolāra vērtība pret Japānas jenu samazinājās no 130,67 līdz 130,17 jenām par dolāru. Eiro vērtība pret britu mārciņu pieauga no 87,83 līdz 88,23 pensiem par eiro.", "link": "https://www.delfi.lv/bizness/37293360/bankas_un_finanses/55158020/akciju-cenas-asv-un-eiropas-birzas-svarstas"},
{"title": "Paplašina valsts atbalstu remontdarbu veikšanai daudzdzīvokļu ēkās", "category": "Finanses", "body": "Ministru kabinets  atbalstījis  Ekonomikas ministrijas  priekšlikumus paplašināt daudzdzīvokļu ēkām piedāvāto atbalsta pasākumu klāstu, kas tiek atbalstīts no \" Altum \" īstenotā Remonta fonda programmas, līdz ar to paplašinot arī potenciālo atbalsta saņēmēju loku. Turpmāk daudzdzīvokļu ēkas varēs saņemt \"Altum\" aizdevumu ēkas atjaunošanas projekta tehniskās dokumentācijas sagatavošanai, piemēram, energoaudita, tehniskās apsekošanas, tehniskā projekta izstrādei. Faktiski šis aizdevums būs kā priekšfinansējums mājai, lai tā varētu sagatavot pieteikumu atbalsta saņemšanai jaunajā Atveseļošanas fonda atbalsta programmā daudzdzīvokļu māju energoefektivitātes uzlabošanai. Ņemot vērā, ka projektu tehniskās dokumentācijas izstrāde ir unikāls dokumentācijas kopums un finansiāli ietilpīga sadaļa, bieži tās sagatavošanai tiek piesaistīts specializēts projektēšanas birojs. Tādējādi tiek paredzēta iespēja sākt ēku remontdarbu, tai skaitā energoefektivitātes pasākumu, veikšanu arī ēkās, kurām nav pietiekamu pašu līdzekļu (uzkrājumu), lai veiktu ēkas renovācijas priekšdarbus un izstrādātu tehnisko dokumentāciju, uz kuras pamata var pieņemt lēmumus par turpmākiem ieguldījumiem ēkas renovācijā, tai skaitā energoefektivitātes paaugstināšanā. \"Altum\" varēs izsniegt aizdevumu arī tikai tehniskās dokumentācijas sagatavošanas izmaksām. \"Altum\" varēs arī sniegt aizdevumus izmaksām, kas nepieciešamas daudzdzīvokļu mājas energoefektivitātes projekta īstenošanai, taču netiek finansētas no Atveseļošanas fonda finansējuma, piemēram, pievienotās vērtības nodokļa izmaksas. Tādējādi dzīvokļu īpašniekiem būs iespēja neattiecināmās izmaksas finansēt ar komercbanku finansējumu vai ar \"Altum\" finansējumu. Jāņem vērā, ka Atveseļošanas fonda projektos neattiecināmās izmaksas netiek paredzētas, vienlaikus projektos var tikt paredzētas izmaksas, kas nepieciešamas konkrētās investīcijas mērķu sasniegšanai, taču netiek finansētas no šī fonda finansējuma (piemēram, pievienotās vērtības nodokļa izmaksas). Remonta fonda atbalsta programmas ietvaros daudzdzīvokļu ēku iedzīvotājiem pieejams valsts aizdevums būvdarbiem un teritorijas labiekārtošanas darbiem mājās, tostarp tādās, kas atrodas mazāk attīstītos reģionos, nelielās pilsētās vai ciematos, vai tām, kas citu iemeslu dēļ neatbilst komercbanku kreditēšanas politikai. Remonta fonda atbalsta programmu administrē \"Altum\", programmas kopējais pieejamais finansējums aizdevumu izsniegšanai ir 31 milj. eiro. Šobrīd \"Altum\" ir piešķīris 47 aizdevumus; to piešķiršanu plānots turpināt vismaz līdz 2025. gadam.", "link": "https://www.delfi.lv/bizness/37293360/bankas_un_finanses/55155454/paplasina-valsts-atbalstu-remontdarbu-veiksanai-daudzdzivoklu-ekas"},
{"title": "Pieaug bažas par komercīpašumu novērtējumu pasliktināšanos un iespējamo domino efektu", "category": "Finanses", "body": "Izaicinājumi saistībā ar finansējuma saņemšanu darījumiem Eiropas nekustamā īpašuma tirgū aktualizējuši bažas par strauju īpašumu novērtējumu kritumu. Pašlaik kā riskantākais tiek minēts komercīpašumu segments, kas var radīt problēmas arī bankām.  Analītiķi jau iepriekš ir brīdinājuši, ka Eiropas Savienības (ES) nekustamā īpašuma tirgus pēc ilgstoša uzplaukuma atrodas pagrieziena punktā un komerciālie īpašumi ir īpaši neaizsargāti, jo ciklisko lejupslīdi pastiprina biroju lietošanas paradumu izmaiņas pēc pandēmijas.", "link": "https://www.delfi.lv/bizness/37293360/bankas_un_finanses/55159438/pieaug-bazas-par-komercipasumu-novertejumu-pasliktinasanos-un-iespejamo-domino-efektu"},
{"title": "Akciju cenas krītas pēc uzņēmumu peļņas samazināšanās", "category": "Finanses", "body": "\"Akciju tirgos ir atgriezies kritums, investoriem gatavojoties pesimistiskai lielo tehnoloģiju uzņēmumu peļņas [ziņojumu] sezonai,\" sacīja tiešsaistes tirdzniecības platformas OANDA vecākais tirgus analītiķis Kreigs Erlams. \"[Darbinieku] atlaišanas (..) un pesimistiskas prognozes ātri kļūst par normu,\" sacīja Erlams. \"Ventura Wealth Management\" analītiķis Toms Keihils atzina par iespējamu, ka \"investorus pārsteidza nesagatavotus ātrums, ar kādu akciju cenas ir pieaugušas\" jaunā gada sākumā. Investori arī gaida 4.ceturkšņa ASV ekonomikas izaugsmes datus, kurus paredzēts publicēt ceturtdien. Naftas cenas  praktiski nemainījās, tirgus dalībniekiem apsverot recesijas iespējamību pret prognozi par naftas pieprasījumu Ķīnā, tai aizejot no nulles kovida politikas. ASV biržu indekss \"Dow Jones Industrial Average\" trešdien pieauga par mazāk nekā 0,1% līdz 33 743,84 punktiem, indekss \"Standard & Poor's 500\" kritās par mazāk nekā 0,1% līdz 4016,22 punktiem, bet indekss \" Nasdaq  Composite\" samazinājās par 0,2% līdz 11 313,357 punktiem. Londonas biržas indekss FTSE 100 trešdien kritās par 0,2% līdz 7744,87 punktiem, Frankfurtes biržas indekss  DAX  30 saruka par 0,1% līdz 15 081,64 punktiem, bet Parīzes biržas indekss CAC 40 samazinājās par 0,1% līdz 7043,88 punktiem. Ņujorkas biržas elektroniskajā tirdzniecībā WTI markas jēlnaftas cena trešdien nemainījās un bija 80,15 ASV dolāri par barelu. \"Brent\" markas jēlnaftas cena Londonas biržā nemainījās un bija 86,12 dolāri par barelu. Eiro vērtība pret ASV dolāru trešdien pieauga no 1,0889 līdz 1,0921 dolāram par eiro, britu mārciņas vērtība pret ASV dolāru kāpa no 1,2337 līdz 1,2403 dolāriem par mārciņu, bet ASV dolāra vērtība pret Japānas jenu samazinājās no 130,17 līdz 129,57 jenām par dolāru. Eiro vērtība pret britu mārciņu kritās no 88,23 līdz 88,02 pensiem par eiro.", "link": "https://www.delfi.lv/bizness/37293360/bankas_un_finanses/55162198/akciju-cenas-kritas-pec-uznemumu-pelnas-samazinasanas"},
{"title": "Latvijas Banka anulē 'BIB Alternative Investment Management' izsniegto licenci", "category": "Finanses", "body": "Latvijas Bankas  uzraudzības komiteja 25. janvārī pieņēmusi lēmumu anulēt akciju sabiedrībai \"BIB Alternative Investment Management\" izsniegto licenci alternatīvo ieguldījumu fondu pārvaldnieka darbībai, informē centrālā banka. Šāds lēmums pieņemts, pamatojoties uz akciju sabiedrības \"BIB Alternative Investment Management\" iesniegumu ar lūgumu anulēt tās licenci alternatīvo ieguldījumu fondu pārvaldnieka darbībai. \"BIB Alternative Investment Management\" nav saistību pret ieguldītājiem. Lēmums par licences anulēšanu stājas spēkā ar dienu, kad tas paziņots akciju sabiedrībai \"BIB Alternative Investment Management\". Finanšu un kapitāla tirgus komisija  ( FKTK ), kas kopš šā gada pievienota Latvijas Bankai, pagājušā gada 12. decembrī ārkārtas sēdē nolēma apturēt finanšu pakalpojumu sniegšanu \" Baltic International Bank \". FKTK atzina \"Baltic International Bank\" par tādu finanšu iestādi, kas ir nonākusi vai nonāks finanšu grūtībās, un nolēma neveikt \"Baltic International Bank\" noregulējumu, proti, neīstenot pasākumus bankas darbības stabilizēšanai. Latvijas Bankas uzraudzības komiteja darbu sāka 2023. gada janvārī līdz ar Finanšu un kapitāla tirgus komisijas integrāciju Latvijas Bankā. Uzraudzības komiteja īsteno finanšu tirgus un Latvijas Bankas uzraudzīto finanšu tirgus dalībnieku uzraudzības stratēģiju, izsniedz, aptur un anulē speciālās atļaujas (licences) darbībai finanšu tirgū un pilda citus ar finanšu tirgus un tā dalībnieku darbības uzraudzību saistītus uzdevumus, kas noteikti uzraudzības komitejas nolikumā.", "link": "https://www.delfi.lv/bizness/37293360/bankas_un_finanses/55162384/latvijas-banka-anule-bib-alternative-investment-management-izsniegto-licenci"},
{"title": "Kuros Latvijas uzņēmumos šogad vērts ieguldīt? Iesaka eksperti", "category": "Finanses", "body": "Kopumā Rīgas biržā tiek tirgoti 14 Latvijas uzņēmumi. Tomēr, kā minēts rakstā par pievilcīgākajām lietuviešu uzņēmumu akcijām, ne visas no akcijām tiek aktīvi tirgotas. Tāpēc sevišķi jauniem investoriem ir svarīgi saprast, kuru uzņēmumu akcijas būtu vērts pievienot savam portfelim 2023. gadā. Lai to noskaidrotu \"Delfi Bizness\" lūdza trim Baltijas finanšu tirgus ekspertiem un vērotājiem* ieteikt uzņēmumus, kuru akcijas šogad būtu vērts, ja ne pirkt, tad vismaz paturēt uzmanības lokā. \" DelfinGroup \", jo, kā norāda Grišins, uzņēmums ir \"retais regulāru dividenžu maksātājs, bet tajā pašā laikā spējis saglabāt arī labu biznesa izaugsmes tempu.\" Lai gan lielu daļu uzņēmuma portfeļa veido salīdzinoši augsta riska patēriņa kredīti, kā skaidro eksperts, lombarda bizness kalpo kā nodrošinājums iespējamās ekonomikas recesijas apstākļos.  \" HansaMatrix \". Eksperts skaidro, ka tas ir uzņēmums ar stabilu, bet ne daudzsološu pamatbiznesu un interesantiem blakus ieguldījumiem. \"Akciju cena biržā ir ilgi bijusi depresīva un, iespējams, arī tāpēc viens no līdzīpašniekiem – fonds \"Baltcap\" – plāno piedāvāt pārējiem akcionāriem izpirkšanas piedāvājumu. Būs interesanti vērot, kāds tas būs un kā tas patiks akcionāriem,\" norāda Grišins.", "link": "https://www.delfi.lv/bizness/37293360/bankas_un_finanses/55155380/kuros-latvijas-uznemumos-sogad-verts-ieguldit-iesaka-eksperti"},
{"title": "Zelta cena varētu sasniegt nepieredzētus augstumus, lēš analītiķi", "category": "Finanses", "body": "Finansiālās izaugsmes laikos, kad akciju cenas kāpj un investori ir gatavi ieguldīt arī riskantākos aktīvos, piemēram, kriptovalūtās, zelta cena ir teju nemainīga. Toties ekonomisko krīžu un nemieru periodos zelta cena aug.  Tas pierādījās arī pagājušā gada sākumā, kad Krievija iebruka Ukrainā, un gada izskaņā, kad auga bažas par finanšu krīzes sekām. Daži analītiķi paredz, ka šogad zelts sasniegs jaunus augstumus. Zelts kā maksāšanas līdzeklis vai arī maksāšanas līdzekļa garants cilvēcei ir labi zināms vairāk nekā divus tūkstošus gadu, un aizvadītajos gadsimtos daudzas valstis savu nacionālo valūtu ir balstījušas ar zelta standartu, nosakot, cik viena naudas vienība ir zelta vērta. Jāmin gan, ka pasaules karu laikos valstis ir atteikušās no zelta standartiem, lai varētu \"drukāt naudu\". Mūsdienās gan pasaules lielākās valūtas vairs netiek balstītas ar zelta rezervēm, bet ir centrālo banku regulētas un ierobežotas. Vienlaikus zelts nav zaudējis savu \"mirdzumu\", un ik pa laikam investori turpina pie tā atgriezties. Iespējams, arī 2023. gadā.", "link": "https://www.delfi.lv/bizness/37293360/bankas_un_finanses/55159930/zelta-cena-varetu-sasniegt-nepieredzetus-augstumus-les-analitiki"},
{"title": "Akciju cenas pieaug pēc ASV ekonomikas izaugsmes datu publicēšanas", "category": "Finanses", "body": "Ekonomikas izaugsmi pagājušajā ceturksnī galvenokārt veicināja iedzīvotāju patēriņa un valsts izdevumu palielināšanās. Izaugsme notika otro ceturksni pēc kārtas. Pērn kopumā ASV ekonomika pieauga par 2,1%, salīdzinot ar 5,9% izaugsmi 2021.gadā. \"Vājāks IKP pieaugums salīdzinājumā ar iepriekšējo nozīmē, ka ekonomikas izaugsme palēninās, bet prognozes pārsniegšana mazinās bažas par recesiju,\" sacīja \"City Index\" un \"FOREX.com\" tirgus analītiķis Favads Razakzada. Volstrītas indekss \"Nasdaq Composite\" pieauga par 1,8%, un to veicināja kompānijas \"Tesla\" labā peļņa. \"Tesla\" akcijas cena kāpa par 11% pēc ziņojuma par rekordlielu ceturkšņa peļņu. Aviokopānijas \"American Airlines\" akcijas cena pieauga par 2,2% pēc pozitīvas prognozes par ceļojumu pieprasījumu šogad. Naftas cenas kāpa cerībā uz augošu pieprasījumu Ķīnā pēc Covid-19 ierobežojumu atcelšanas. ASV biržu indekss \"Dow Jones Industrial Average\" ceturtdien pieauga par 0,6% līdz 33 949,41 punktam, indekss \"Standard & Poor's 500\" kāpa par 1,1% līdz 4060,43 punktiem, bet indekss \"Nasdaq Composite\" palielinājās par 1,8% līdz 11 512,41 punktam. Londonas biržas indekss FTSE 100 ceturtdien pieauga par 0,2% līdz 7761,11 punktiem, Frankfurtes biržas indekss DAX 30 kāpa par 0,3% līdz 15 132,85 punktiem, bet Parīzes biržas indekss CAC 40 palielinājās par 0,7% līdz 7095,99 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 1,1% līdz 81,01 ASV dolāram par barelu. \"Brent\" markas jēlnaftas cena Londonas biržā kāpa par 1,6% līdz 87,47 dolāriem par barelu. Eiro vērtība pret ASV dolāru ceturtdien kritās no 1,0921 līdz 1,0896 dolāriem par eiro, britu mārciņas vērtība pret ASV dolāru kāpa no 1,2403 līdz 1,2414 dolāriem par mārciņu, bet ASV dolāra vērtība pret Japānas jenu palielinājās no 129,59 līdz 130,25 jenām par dolāru. Eiro vērtība pret britu mārciņu kritās no 88,02 līdz 87,75 pensiem par eiro.", "link": "https://www.delfi.lv/bizness/37293360/bankas_un_finanses/55165584/akciju-cenas-pieaug-pec-asv-ekonomikas-izaugsmes-datu-publicesanas"},
{"title": "Tiesa ierosinājusi lietu saistībā ar FKTK lēmumiem apturēt 'Baltic International Bank' darbību", "category": "Finanses", "body": "Administratīvā apgabaltiesa ir pieņēmusi \" Baltic International Bank \" pieteikumu un ir ierosinājusi lietu saistībā ar  Finanšu un kapitāla tirgus komisijas  ( FKTK ), kas no šā gada pievienota Latvijas Bankai, lēmumiem apturēt bankas darbību, informēja tiesā. Banka lūgusi atcelt FKTK 2022. gada 12. decembra lēmumus - par \"Baltic International Bank\" darbības apturēšanu un noregulējuma neveikšanu, komisijas 13. decembra lēmumu par noguldījumu nepieejamību, kā arī 21. decembra lēmumu par garantēto atlīdzību izmaksām. Vienlaikus bez virzības atstāts \"Baltic International Bank\" lūgums par FKTK 12. decembra lēmumu apturēšanu, nosakot termiņu trūkumu novēršanai līdz 2023. gada 17. februārim. Pēc tiesā skaidrotā, attiecīgais lūgums ir atstāts bez virzības, jo banka nav samaksājusi noteikto drošības naudu. Latvijas Bankā norādīja, ka FKTK ir iesniegusi Eiropas Centrālajai bankai (ECB) priekšlikumu par \"Baltic International Bank\" licences anulēšanu. \"Ja ECB pieņems lēmumu par kredītiestādes licences anulēšanu, tad atbilstoši likumam  Latvijas Banka  iesniegs tiesā pieteikumu par kredītiestādes likvidāciju un likvidatora iecelšanu,\" skaidroja Latvijas Bankā. Tāpat Latvijas Bankā atzīmēja, ka pašlaik ir iespējami vairāki tālākie scenāriji attiecībā uz \"Baltic International Bank\" nākotni, kas ir atkarīgi gan no bankas un tās akcionāru tālākajām darbībām, gan arī no ECB lēmuma. Savukārt ECB pārstāvji komentāru par licences anulēšanas procesu \"Baltic International Bank\" nesniedza. FKTK pērn 12. decembrī ārkārtas sēdē nolēma apturēt finanšu pakalpojumu sniegšanu \"Baltic International Bank\". FKTK atzina \"Baltic International Bank\" par tādu finanšu iestādi, kas ir nonākusi vai nonāks finanšu grūtībās, un nolēma neveikt \"Baltic International Bank\" noregulējumu, proti, neīstenot pasākumus bankas darbības stabilizēšanai. Šādu lēmumu FKTK pieņēma, jo banka ilgstoši nevarēja nodrošināt dzīvotspējīgas stratēģijas ieviešanu. Līdzšinējā darbības stratēģija neatbilda bankas iespējām un nav īstenojama, tāpēc banka ilgstoši nenodrošināja pelnītspējīgu biznesa modeli. Tāpat bankai bija nopietni iekšējās pārvaldības trūkumi, tostarp noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā. Savukārt 13. decembrī tika pieņemts lēmums par noguldījumu nepieejamību bankā. Vienlaikus \"Baltic International Bank\" akcionāri paziņoja, ka nepiekrīt FKTK lēmumam par bankas darbības apturēšanu un vēlās turpināt darbu, jo \"Baltic International Bank\" pietiek kapitāla, un tā ir gatava strādāt arī tālāk, nepieciešamības gadījumā piesaistot jaunu kapitālu un arī jaunus akcionārus. \"Baltic International Bank\" 2021. gada deviņos mēnešos strādāja ar zaudējumiem 7,186 miljonu eiro apmērā, kas ir 3,6 reizes vairāk nekā 2021. gada attiecīgajā periodā. Bankas aktīvi 2022. gada 30. septembrī bija 195,29 miljonu eiro apmērā, kas ir par 7,1% jeb 14,88 miljoniem eiro mazāk nekā 2021. gada beigās, kad \"Baltic International Bank\" aktīvi bija 210,171 miljons eiro. Bankas lielākie akcionāri 2022. gada septembra beigās bija  Valērijs Belokoņs  (38,13%) un Vilorijs Belokoņs (21,3%). Pēc aktīvu apmēra \"Baltic International Bank\" 2021. gada beigās bija 10.lielākā banka Latvijā.", "link": "https://www.delfi.lv/bizness/37293360/bankas_un_finanses/55165956/tiesa-ierosinajusi-lietu-saistiba-ar-fktk-lemumiem-apturet-baltic-international-bank-darbibu"},
{"title": "Finanšu iestādes pērn nopelnījušas 326,3 miljonus eiro; pieaudzis noguldījumu apjoms", "category": "Finanses", "body": "Latvijas monetārās finanšu iestādes (MFI), galvenokārt bankas, pagājušajā gadā strādāja ar 326,3 miljonu eiro peļņu, kas ir par 26,5% vairāk nekā 2021.gadā, liecina  Latvijas Bankas  publiskotā informācija. Tostarp decembrī monetārās finanšu iestādes strādājušas ar peļņu 28,5 miljonu eiro apmērā. Monetāro finanšu iestāžu aktīvu kopsumma 2022.gada 31.decembrī bija 26,026 miljardi eiro, kas ir par 6,9% jeb 1,67 miljardiem eiro vairāk nekā 2021.gada beigās, kad monetāro finanšu iestāžu aktīvi bija 24,357 miljardi eiro. 2022.gada beigās Latvijas monetāro finanšu iestāžu rezidentiem izsniegto kredītu atlikums bija 13,394 miljardi eiro, kas ir par 7,8% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,315 miljardus eiro, kas ir par 8% vairāk nekā pirms gada, bet ārvalstu valūtā izsniegto kredītu apmērs bija 79,2 miljoni eiro, kas ir par 13,2% mazāk. No rezidentiem piesaistīto noguldījumu apmērs decembra beigās bija 17,997 miljardi eiro, kas ir par 8,8% vairāk nekā pirms gada. Tostarp noguldījumi eiro bija 16,693 miljardi eiro, bet ārvalstu valūtās - 1,304 miljardi eiro. Eiro piesaistīto noguldījumu apmērs salīdzinājumā ar 2021.gada beigām ir palielinājies par 8,3%, bet ārvalstu valūtā piesaistīto noguldījumu apmērs ir audis par 15,7%. Savukārt Latvijas monetāro finanšu iestāžu kapitāls un rezerves decembra beigās bija 3,214 miljardi eiro, kas ir par 5% vairāk nekā 2021.gada beigās. 2021.gadā monetāro finanšu iestāžu peļņa bija 257,9 miljoni eiro. Monetārās finanšu iestādes ir kredītiestādes un finanšu sabiedrības, kas pieņem noguldījumus no klientiem, kuri nav monetārās finanšu iestādes, kā arī uz sava rēķina piešķir kredītus un iegulda vērtspapīros.", "link": "https://www.delfi.lv/bizness/37293360/bankas_un_finanses/55172360/finansu-iestades-pern-nopelnijusas-326-3-miljonus-eiro-pieaudzis-noguldijumu-apjoms"},
{"title": "'Swedbank' Latvijā nopelnījusi 135 miljonus eiro; būtiski audzis uzņēmumu finansēšanas apjoms", "category": "Finanses", "body": "\" Swedbank \" peļņa Latvijā 2022.gadā sasniedza 135 miljonus eiro (iepretim 87 miljoniem 2021.gadā). Tā galvenokārt palielinājusies, jo pieauguši bankas ieņēmumi. Palielinājušies arī tās izdevumi, vēsta \"Swedbank\". Finansēšanā bankas kredītportfeļa apmērs ir pieaudzis par 7 procentiem. Mājsaimniecību kreditēšanas apjomi palielinājušies par 8 procentiem, kamēr uzņēmumu kredītportfelis palielinājies par 7 procentiem. Depozīti, salīdzinot ar 2021.gadu, ir pieauguši par 12 procentiem. Kopējie bankas izdevumi 2022.gadā ir sasnieguši 119 miljonus eiro. Savukārt kredītuzkrājumi 2022.gadā ir bijuši 2,4 miljoni eiro, līdzīgi kā 2021.gadā (2,5 miljoni eiro), atskaitās banka. \"Aizvadītais gads gan bankai, gan uzņēmumiem un sabiedrībai prasījis spēju ātri reaģēt un strādāt pārmaiņu un nenoteiktības apstākļos, kas kopā ar inflāciju un rekordaugstajām elektroenerģijas cenām noteikti radīja sarežģītu fonu ekonomikas izaugsmei. Par spīti tam redzam, ka arī šādos apstākļos daudzi uzņēmumi spējuši attīstīties un augt, un esam gandarīti, ka ar savu finansējumu esam palīdzējuši īstenot daudzas ieceres. Tāpat pieaugošie privātpersonu uzkrājumi, ko veicina pozitīvās procentlikmes, un stabilā interese par finansējumu, liek cerīgi raudzīties uz šo gadu,\" norāda \"Swedbank\" valdes priekšsēdētājs Lauris Mencis. \"Swedbank\" ziņo, ka tās klientu vidū saglabājas spēja tikt galā ar izaicinājumiem, nav novērota pastiprināta interese pēc kredītbrīvdienām vai citiem maksājumu restrukturizācijas pasākumiem. Privātpersonām kopā pērn izsniegts finansējums 568 miljonu eiro apmērā un tas ir par 5% vairāk nekā gadu iepriekš. 352 miljoni eiro izsniegti tieši mājokļa iegādei. Mājokļu finansēšanas tirgū gada beigās gan bija novērojams, ka daļa klientu nolemj nogaidīt ar mājokļa iegādi, ņemot vērā \"Euribot\" likmju ietekmi. Uzņēmumu finansēšanā situācija 2022.gadā bija labāka nekā gadu iepriekš. Kopā uzņēmumiem 2022.gadā izsniegts finansējums vairāk nekā 1 miljarda eiro apmērā un tas ir par 52% vairāk nekā 2021.gadā. Mazo un vidējo uzņēmumu segmentā pērn izdevās pārvarēt pandēmijas laika sastingumu – atgriezās pircēju aktivitāte karšu maksājumos, pieauga uzņēmumu interese ieguldīt e-komercijas risinājumos un investēt attīstībā, kā arī pieauga nepieciešamība kāpināt apgrozāmo līdzekļu pieejamību. Pērn audzis \"Swedbank\" jauno klientu skaits, kontu bankā atvēra nepilni 40 tūkstoši jaunu klientu, no kuriem 7 tūkstoši bija jaunieši.", "link": "https://www.delfi.lv/bizness/37293360/bankas_un_finanses/55176176/swedbank-latvija-nopelnijusi-135-miljonus-eiro-butiski-audzis-uznemumu-finansesanas-apjoms"},
{"title": "Akciju cenas krītas pirms centrālo banku lēmumiem par procentlikmēm", "category": "Finanses", "body": "Tiek prognozēts, ka ASV Federālā rezervju sistēma (FRS) trešdien pacels procentlikmes par 25 bāzes punktiem. Decembrī tā bija paaugstinājusi procentlikmes par 0,5 procentpunktiem, bet pirms tam četras reizes pēc kārtas - par 0,75 procentpunktiem. Ir gaidāms, ka Anglijas Banka un Eiropas Centrālā banka (ECB) ceturtdien paziņos savus lēmumus monetārajā politikā. ASV biržu indekss \"Dow Jones Industrial Average\" pirmdien kritās par 0,8% līdz 33 717,09 punktiem, indekss \"Standard & Poor's 500\" saruka par 1,3% līdz 4017,77 punktiem, bet indekss \"Nasdaq Composite\" samazinājās par 2,0% līdz 11 393,81 punktam. Londonas biržas indekss FTSE 100 pirmdien pieauga par 0,3% līdz 7784,87 punktiem, Frankfurtes biržas indekss DAX 30 saruka par 0,2% līdz 15 126,08 punktiem, bet Parīzes biržas indekss CAC 40 samazinājās par 0,2% līdz 7082,01 punktam. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 2,2% līdz 77,90 ASV dolāriem par barelu. \"Brent\" markas jēlnaftas cena Londonas biržā saruka par 2,0% līdz 84,90 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien samazinājās par 0,49% līdz 55,16 eiro par megavatstundu. Eiro vērtība pret ASV dolāru pirmdien kritās no 1,0874 līdz 1,0854 dolāriem par eiro, britu mārciņas vērtība pret ASV dolāru saruka no 1,2395 līdz 1,2353 dolāriem par mārciņu, bet ASV dolāra vērtība pret Japānas jenu palielinājās no 129,80 līdz 130,43 jenām par dolāru. Eiro vērtība pret britu mārciņu pieauga no 87,65 līdz 87,84 pensiem par eiro.", "link": "https://www.delfi.lv/bizness/37293360/bankas_un_finanses/55176282/akciju-cenas-kritas-pirms-centralo-banku-lemumiem-par-procentlikmem"},
{"title": "No veiksmes stāsta līdz 'joku akcijas' uzņēmumam. Kā veicas 'Nokia'?", "category": "Finanses", "body": "Tehnoloģiju sektorā, ja salīdzina ar citām nozarēm, līderi mainās salīdzinoši bieži. Ja, piemēram, starp auto vai sporta apģērbu ražotājiem ir uzņēmumi, kuri starp nozares līderiem turas desmitgadēm, tad tehnoloģiju jomā viens neveiksmīgs produkts vai viens jaunāks, modernāks, klientiem aizraujošāks konkurents ātri vien var atņemt nozīmīgu tirgus daļu. Šobrīd to var redzēt video straumēšanas jomā, kur \" Netflix \", kas pirms dažiem gadiem bija neapstrīdams līderis, strauji zaudē savas pozīcijas iepretim \"Disney\" un citiem servisiem.  Ja paskatāmies nedaudz senāk, tad līdzīgs piemērs ir somu uzņēmums \"Nokia\" ar 150 gadu vēsturi. \"Nokia\" ir uzņēmums, kura nosaukums gadsimta sākumā bija faktiski sinonīms vārdam \"mobilais telefons\". Tomēr tā vēsture ir krietni senāka. Uzņēmuma pirmsākumi meklējami 1865. gadā izveidotā papīra fabrikā. Vēlāk, 19. gs. izskaņā, papīra biznesam pievienojās elektrības ražošana, pēcāk uzņēmums apvienojās ar reģiona gumijas ražotāju. Ilgus gadus \"Nokia\" darbojās dažādās saimniecības jomās, tostarp pievērsās mežsaimniecībai. Taču 60. gados uzņēmums bija pievērsies elektronikai un 60. un 70. gados valsts bruņotajiem spēkiem ražoja gan komunikācijas iekārtas, gan gāzes maskas. Vienlaikus tika strādāts arī pie telekomunikācijas iekārtām. 1982. gadā \"Nokia\" izstrādāja savu pirmo mašīnā iebūvējamo bezvadu mobilo sakaru telefonu \"Mobira Senator\", bet 1987. gadā pirmo pārvietojamo mobilo telefonu.", "link": "https://www.delfi.lv/bizness/37293360/bankas_un_finanses/55164008/no-veiksmes-stasta-lidz-joku-akcijas-uznemumam-ka-veicas-nokia"},
{"title": "Visizteiktāk inflācija jūtama zobārstniecības pakalpojumos, liecina apdrošinātāja dati", "category": "Finanses", "body": "Citu risku, tostarp OCTA, KASKO, īpašuma, ceļojumu, civiltiesiskās atbildības un nelaimes gadījumu, apdrošināšanas atlīdzībās izmaksāti 27 miljoni eiro. Savukārt Baltijas valstīs izmaksāto atlīdzību apjoms 2022. gadā sasniedzis 220 miljonus eiro. Izvērtējot aizvadītā gada apdrošināšanas atlīdzību datus, var secināt, ka gan pēcpandēmijas posms, gan strauji augošā inflācija ir būtiskākie faktori, kas ietekmējuši atlīdzību izmaksu apjomu veselības apdrošināšanā. \"Pirmkārt, iedzīvotāji vairāk sākuši izmantot maksas ambulatoros medicīnas pakalpojumus, kas, iespējams, saistīts ar Covid-19 pandēmijas laikā atlikto slimību ārstēšanu. Otrkārt, atlīdzību pieaugumu ietekmējusi medicīnas pakalpojumu izmaksu palielināšanās,\" skaidro \" Ergo  Life Insurance SE\" Dzīvības un Veselības apdrošināšanas departamentu direktors Baltijā Gints Konrads. Pērn palielinājies to apdrošināto personu īpatsvars, kas vismaz reizi gadā saņēmuši kādu ambulatoro medicīnas pakalpojumu – veikuši izmeklējumus, medicīniskas manipulācijas vai saņēmuši konsultācijas. Vēl 2021. gadā tie bija 70% no kopējā apdrošināto skaita, bet 2022. gadā jau gandrīz 90%, liecina \"Ergo\" dati. \"Redzam, ka pērn iedzīvotāji biežāk meklējuši palīdzību pie mediķiem un izmantojuši savas veselības apdrošināšanas polises, jo pandēmijas periodā ārstniecības iespējas daudziem bija ierobežotas. Biežāka došanās pie ārstiem, iespējams, saistāma arī ar to, ka kopumā pieaugusi sabiedrības uzņēmība pret vīrusu saslimšanām. Dati arī liecina, ka 2022. gadā apdrošinātie iedzīvotāji valsts apmaksātos medicīnas pakalpojumus saņēmuši par 5% mazāk nekā gadu iepriekš, kas saistāms ar ierobežoto valsts apmaksāto pakalpojumu pieejamību,\" uzsver Konrads. Komentējot inflācijas ietekmi, viņš norāda, ka tā visizteiktāk jūtama zobārstniecības pakalpojumos, kur cenas pieaugušas līdz pat 40%. Būtisks kāpums bijis arī biežāk izmantotā medicīnas pakalpojuma – konsultāciju – izmaksās: 15-30% atkarībā no ārsta specialitātes. Aizvadītais gads iezīmējis jaunu tendenci darba devēju rūpēs par savu darbinieku labbūtību. Proti, vēl pirms pieciem gadiem darba devēju izvēlētās polises bija drīzāk paredzētas, lai darbiniekiem nodrošinātu ar veselību saistītās pamatvajadzības, taču tagad darba devēji arvien vairāk virza savu uzmanību no darbinieku fiziskās veselības uz garīgo. Līdz ar to nozīmīgāku vietu apmaksājamo medicīnas pakalpojumu klāstā polisēs ieņem tieši mentālās veselības speciālisti. Pērn iedzīvotāji biežāk izmantojuši arī dažādus ambulatorās rehabilitācijas pakalpojumus. \" Inflācijas  ietekme vērojama arī citos apdrošināšanas veidos, piemēram, strauji pieaugot būvniecības izmaksām, 2022. gadā par 14% palielinājies vidējās atlīdzības apmērs privātīpašuma apdrošināšanā. Savukārt Covid-19 ierobežojumu atcelšana atkal iekustinājusi ceļojumu apdrošināšanas sektoru. 2022. gadā atsākoties aktīvai tūrisma pakalpojumu izmantošanai un palielinoties ārvalstu ceļojumu iespējām, pieteikto ceļojumu apdrošināšanas atlīdzību apjoms pieaudzis par 156%, salīdzinot ar 2021. gadu,\" norāda \"Ergo\" Atlīdzību regulēšanas departamenta direktore Ilze Andersone. 2022. gada sākuma vētras atstāja lielu ietekmi uz nekustamā īpašuma apdrošināšanas atlīdzību skaitu: pērn janvārī \"Ergo\" tika pieteikts par 60% vairāk privātīpašuma apdrošināšanas atlīdzību nekā parasti šajā laikā. Kopumā par vēja radītajiem postījumiem sabiedrība 2022. gadā atlīdzībās izmaksāja gandrīz 700 tūkst. eiro. Savukārt lielākās atlīdzību izmaksas pērn saistītas ar dažādām ugunsnelaimēm komercīpašumos, tostarp ar uzņēmējdarbības pārtraukšanas riska iestāšanos ugunsgrēku seku dēļ. Inflācija ietekmējusi ne vien būvniecības jomu, bet arī transporta apdrošināšanu, turklāt 2022. gads iezīmējis paradumu maiņu: līdz šim klienti zaudējumu atlīdzināšanu izvēlējās remonta pakalpojumu veidā, bet gada pēdējos mēnešos izvēle arvien vairāk krita par labu atlīdzības saņemšanai naudā. \"Ergo\" ir viena no lielākajām apdrošinātāju grupām Baltijas reģionā, kas piedāvā plašu apdrošināšanas pakalpojumu klāstu. Apdrošināšanas sabiedrības Baltijā ietilpst \"Ergo\" Apdrošinātāju grupā, kas ir viena no Vācijas un Eiropas lielākajām grupām.'Ergo\" akcionārs ir \"Munich Re\", kas ir viens no lielākajiem pārapdrošinātājiem un risku pārvaldītājiem pasaulē.", "link": "https://www.delfi.lv/bizness/37293360/bankas_un_finanses/55172986/visizteiktak-inflacija-jutama-zobarstniecibas-pakalpojumos-liecina-apdrosinataja-dati"},
{"title": "Latvijas Banka šogad veiks 40 klātienes pārbaudes", "category": "Finanses", "body": "Latvijas Banka  ir noteikusi finanšu tirgus uzraudzības prioritātes, un atbilstoši tām apstiprināts un publicēts 2023. gada finanšu tirgus uzraudzības plāns. Tas paredz veikt 40 dažādas klātienes pārbaudes, ziņo Latvijas Banka (LB). Mērķis ir gūt pārliecību par finanšu sektora noturību un ilgtspēju, kā arī finanšu institūciju darbības atbilstību normatīvo aktu prasībām un šo institūciju klientu interešu aizsardzību. 2023. gadam noteiktas piecas finanšu tirgus uzraudzības prioritātes: makroekonomiskie un ģeopolitiskie riski, operacionālā un finanšu noturība, pārejas riski, noziedzīgi iegūtu līdzekļu legalizācijas un terorisma un proliferācijas finansēšanas (NILLTPF) un sankciju riski, kā arī finanšu pakalpojumu saņēmēju aizsardzība. Prioritātes ietver fokusu uz Krievijas kara Ukrainā ietekmes vērtējumu un ar to saistītā procentu likmju un inflācijas pieauguma ietekmi uz aktīvu vērtības izmaiņām. Tāpat tiks vērtēta finanšu sektora noturība pret krīzēm, analizējot kredītriska un citu risku pārvaldību. Vienlaikus tiks vērtēti arī pārejas riski un biznesa modeļu transformācija. Šogad Latvijas Banka plānojusi 11 pārbaudes NILLTPF novēršanas un sankciju jomā, trīs pārbaudes informācijas tehnoloģiju jomā, savukārt prudenciālās uzraudzības jomā plānotas 26 pārbaudes, kā arī papildus tām LB uzraudzības eksperti piedalīsies  Eiropas Centrālās bankas  pārbaudēs. Segmentu dalījumā 2023. gadā 19 pārbaudes plānotas bankās, divas pārbaudes – apdrošināšanas sektorā, viena pārbaude – pensiju jomā, četras – ieguldījumu jomā, četras – centrālajā vērtspapīru depozitārijā un regulētā tirgus organizētājā, četras – maksājumu pakalpojumu jomā, trīs – ieguldījumu brokeru sabiedrībās un trīs – kooperatīvajās krājaizdevu sabiedrībās. \"2022. gadā tika noteiktas plašas jauna veida starptautiskās sankcijas pret Krieviju. Latvijas finanšu sektors demonstrēja spēju operatīvi tās piemērot, identificējot personas, kurām noteiktas sankcijas, un uzņēmumus, kurus kontrolē šādas personas, un iesaldējot 83 miljonus eiro. 2023. gadā saglabāsies izaicinājumi, kas saistīti ar spēju pārvaldīt sankciju apiešanas riskus, vienlaikus saglabājot uz riskiem balstītu pieeju. Lai finanšu tirgus dalībnieki nepieņemtu radikālus riska mazināšanas lēmumus, atsakoties apkalpot noteiktu ģeogrāfisko reģionu vai klientus, būtiska loma ir arī pašu klientu, kas strādā paaugstināta sankciju riska reģionos vai segmentos, izpratnei un iekšējo kontroles sistēmu sankciju jomā efektivitātei,\" uzsver LB prezidenta vietniece Santa Purgaile. 2022. gadā  Finanšu un kapitāla tirgus komisija  ( FKTK ) kopumā veica 41 klātienes pārbaudi, t. sk. 15 – kredītiestādēs, četras – apdrošināšanas un pensiju sektorā, sešas – ieguldījumu pakalpojumu jomā, deviņas – ieguldījumu brokeru sabiedrībās, četras – maksājumu un e-naudas iestādēs un trīs – kooperatīvajās krājaizdevu sabiedrībās.", "link": "https://www.delfi.lv/bizness/37293360/bankas_un_finanses/55176350/latvijas-banka-sogad-veiks-40-klatienes-parbaudes"},
{"title": "Parlamentā vērtēs finanšu sektora 'kapitālo remontu' un vairāku banku slēgšanas apstākļus", "category": "Finanses", "body": "Izskanot virknei pārmetumu Latvijā strādājošajām bankām un to uzraugošajām iestādēm, Saeimas deputāti otrdien vienbalsīgi atbalstīja parlamentārās izmeklēšanas komisijas izveidi par finanšu sektora \"kapitālā remonta\" sekām. Iecerēts, ka komisija vērtēs, kādu ietekmi uz valsts finanšu un kapitāla tirgus sistēmu atstājis finanšu sektora \"kapitālais remonts\", kas saistīts ar centieniem stiprināt valsts uzraudzību pār banku sektoru. 34 opozīcijas deputātu rosinātā izmeklēšanas komisija plāno vētīt arī iespējamu \"PNB bankas\" novešanu līdz maksātnespējai, AS \"ABLV Bank\" pašlikvidācijas apstākļus, kā arī \"Baltic International Bank\" darbības apturēšanas apstākļus. Satrauc bankas izzagšana Parlamentārās izmeklēšanas komisiju rosināja izveidot deputāti no partijām \"Latvija pirmajā vietā\" (LPV), Zaļo un zemnieku savienība (ZZS) un \"Stabilitātei!\". LPV priekšsēdētājs Ainārs Šlesers Saeimas sēdē klāstīja, ka viens no šīs parlamentārās komisijas izveides mērķiem būtu saprast, kādēļ notika, pēc viņa vārdiem, \"PNB bankas\" izlaupīšana.", "link": "https://www.delfi.lv/bizness/37293360/bankas_un_finanses/55177310/parlamenta-vertes-finansu-sektora-kapitalo-remontu-un-vairaku-banku-slegsanas-apstaklus"},
{"title": "Kopfinansējuma platformu problēmu dēļ 'Nākotnes kapitāla' investori var zaudēt naudu", "category": "Finanses", "body": "Viens no raidījuma \"Nākotnes kapitāls\" vadītājiem Konstantīns Kuzikovs investē ASV akcijās, un tas aizvadītā gada pēdējos mēnešus ļāva viņam stabili uzrādīt labākus rezultātus, nekā to spēja otrs raidījuma vadītājs Raivis Vilūns, kurš iegulda Baltijas uzņēmumu akcijās, kriptovalūtās un kopfinansējuma platformās. Tomēr šķiet, ka Kuzikova pārsvars sairst, lai gan Vilūna portfelī arī ir bēdas, jo miera osta – P2P platformas – šogad vairs nav tik mierīga. Raidījuma \" Nākotnes kapitāls \" mērķis ir mudināt Latvijas iedzīvotājus domāt par savu nākotni un veidot uzkrājumus vecumdienām. Abi raidījuma vadītāji iegulda akcijās, gan ar savām uzvarām, gan kļūdām demonstrējot, ka ieguldīšana nav tikai miljonāriem un investīciju baņķieriem. Tādēļ arī viņi katru mēnesi atskaitās par to, kā ir veicies.  \"2022. gada februārī man bija labāks ienesīgums nekā \"S&P 500\",\" raidījumā savu atskaiti sāk Kuzikovs. Tomēr viņš atzīst, ka, gadam ejot uz priekšu, viņa pārsvars ir sarucis. Viņš tomēr atgādina, ka portfeli veido, domājot par ilgtermiņu, attiecīgi arī neko, kas izdarīts šogad, viņš nenožēlo. Zaudējumus nesusi \"iešana pret straumi\", iepērkot tehnoloģiju gigantu akcijas laikā, kad to vērtība krita. Viņš paredzēja, ka to vērtība augs, bet šajā gadā tas nav noticis.  Viņš arī iegādājies minerālvielu piegādātāja \"Mosaic Co\" akcijas, cerot, ka ASV uzņēmuma akciju vērtība augs, jo Ukraina nevarēs piegādāt savu produkciju. Tomēr absolūti nekas tāds nav noticis. Kuzikova secinājums – nevajag ieguldīt nozarēs, no kurām neko nesaproti.", "link": "https://www.delfi.lv/bizness/37293360/bankas_un_finanses/55177804/kopfinansejuma-platformu-problemu-del-nakotnes-kapitala-investori-var-zaudet-naudu"},
{"title": "'Euribor' likmes pieauguma dēļ iedzīvotāji kredītsaistības vēlas dzēst pirms termiņa", "category": "Finanses", "body": "\" Euribor \" mainīgās likmes celšanās dēļ pieaudzis iedzīvotāju skaits, kas daļēji vai pilnā apmērā vēlas dzēst kredītsaistības pirms termiņa, liecina bankas \" Citadele \" informācija par hipotekāro kredītu tendencēm 2022. gadā. Bankā \"Delfi Bizness\" norāda, ka, paaugstinoties \"Euribor\" likmei jeb kredīta mainīgajai daļai, kopš rudens sākuma audzis to iedzīvotāju skaits, kuri vēlas kredīta pamatsummu dzēst daļēji vai pilnā apmērā. Ja salīdzina iedzīvotāju interesi par saistību dzēšanu, tad 2022. gada decembrī pieprasījums pēc šīs iespējas pieaudzis par vairāk nekā 80%, ja salīdzina ar vasaras vidu. \"Ņemot vērā \"Euribor\" augošo likmi un to, ka Centrālo banku darbības likmju celšanā nav precīzi prognozējamas, iespēju dzēst saistības izmanto tie iedzīvotāji, kuriem atlicis neilgs kredītsaistību maksājuma termiņš vai pieejams attiecīgs apjoms brīvo finanšu līdzekļu šāda soļa veikšanai. Ir sarežģīti prognozēt, kā dinamika varētu attīstīties, jo liela daļa iedzīvotāju jaunos kredītu maksājuma pārrēķinus saņems tikai 2023. gada sākumā,\" stāsta bankas \"Citadele\" Privātpersonu apkalpošanas direkcijas vadītājs Jānis Mūrnieks. Vienlaikus viņš atzīst, ka nav novērots, ka iedzīvotājiem būtu problēmas ar maksājumu savlaicīgu veikšanu. \"Rādītāji patlaban ir stabili un kavējumu skaita īpatsvars pagaidām nepieaug, neskatoties uz \"Euribor\" izmaiņām,\" komentē Mūrnieks. Vidējā hipotekārā kredīta summa 2022. gadā palielinājusies par nepilniem 2% un mērāma 83 000 eiro. Pieaudzis arī vidējais līguma termiņš, palielinoties no 22 uz 23 gadiem, liecina \"Citadeles\" analīze. Pērnajā gadā dubultojies pieprasījums pēc līdzfinansējuma mājokļa remontam vai uzlabošanai, savukārt noslēgto līgumu skaits par finansējumu mājokļa labiekārtošanai, tostarp iegādājoties saules paneļus un apkures katlus, audzis par 40%. Statistika liecina, ka vidējā kredīta summa bijusi aptuveni 4700 eiro. Tādiem finansiālo saistību veidiem kā hipotekārais kredīts, līzings, kredīts juridiskām personām kopējo procentu likmi veido mainīgā un nemainīgā procentu likmes daļa. Kredīta procentu mainīgo daļu veido īstermiņa procentu likmes jeb \"Euribor\", kā apmēru ietekmē Eiropas Centrālā banka.", "link": "https://www.delfi.lv/bizness/37293360/bankas_un_finanses/55184722/euribor-likmes-pieauguma-del-iedzivotaji-kreditsaistibas-velas-dzest-pirms-termina"},
{"title": "Finanšu treneris: Kā zināt, ka dzīvo pāri saviem līdzekļiem?", "category": "Finanses", "body": "Vestmanis skaidro, ka līdzekļu sadali vajadzētu organizēt pēc principa 50/30/20. Tas esot zelta likums izmaksu sadalījumam, kas ir plaši pieņemts atskaites punkts, pēc kura noteikt, vai mūsu tēriņi ir veselīgās proporcijās. Šis likums paredz, ka ideālā scenārijā mūsu ienākumi proporcionāli sadalītos 50% pamatvajadzībām, 30% vēlmēm un 20% uzkrājumiem jeb labākai nākotnei. Pamatvajadzības nozīmē tiešām pamata lietas, bez kurām nevaram dzīvot – mājoklis, transports un pārtika. \"Lai labāk saprastu, kas ir pamatvajadzības, iedomājies, ja vajadzētu maksimāli apcirpt visus nevajadzīgos tēriņus, kas būtu tās lietas, kas paliktu?\" retorisku jautājumu uzdod finanšu eksperts. Ikmēneša randiņš skaistā restorānā, dārga kafija un kruasāns pa ceļam uz darbu vai pica un dzēriens ar draugiem piektdienas vakarā nav pamatvajadzības. Šīs lietas iet nākošajā kategorijā – vēlmes. Vēlmes nozīmē visas lietas, par kurām patiesībā varētu netērēt naudu. Tās ir tās austiņas, izklaides, restorāni, \" Netflix \" abonaments un ceļojumi. Principā jebkas, kas mums kā cilvēkiem piešķir statusu vai ļauj dzīvot konkrēta veida dzīvesstilu. Un trešā kategorija ir uzkrājumi. \"Šo kategoriju nesauktu par uzkrājumiem vārda tiešajā nozīmē, bet drīzāk skatītos uz to, kā lietām, kas palīdzēs dzīvē ātrāk tikt uz priekšu un nodrošinās labāku nākotni,\" saka eksperts un skaidro, ka tas būtu drošības spilvens, ieguldījumi, dārgu īstermiņa parādu nomaksāšana un lietas, kas var palīdzēt attīstīt prasmes un celt ienākumus, kā, piemēram, grāmatas, mācību kursi, augstskolas, un tamlīdzīgi. Spēja optimizēt pamatvajadzības un automatizēt iekrājumus būs tās lietas, kas dos vislielāko finansiālo pienesumu dzīvē ilgtermiņā. Skaties video, lai uzzinātu detalizētāku informāciju par to, kā šis likums strādā, kā to ieviest savā ikdienā un vai pašam neapzinoties, nedzīvo pāri saviem ienākumiem. Šo video piedāvā programma \" Neatkarīgais investors \" sadarbībā ar \" Delfi Bizness \", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko YouTube kanālam  \"Finansiālā neatkarība\" , kurā pieejama noderīga informācija par dažādiem finanšu, pensiju, biznesa un pašizaugsmes jautājumiem. Ja tevi interesē attīstīt ieguldīšanas prasmes, dodies  šeit , lai reģistrētos bezmaksas ieguldīšanas vebināram, kuru jau drīzumā vadīs  Toms Kreicbergs .", "link": "https://www.delfi.lv/bizness/37293360/bankas_un_finanses/55184636/finansu-treneris-ka-zinat-ka-dzivo-pari-saviem-lidzekliem"},
{"title": "'Luminor Bank' peļņa pērn sasniegusi 124,7 miljonus eiro", "category": "Finanses", "body": "\" Luminor Bank \" peļņa pērn sasniegusi 124,7 miljonus eiro, kas ir par 66,9% vairāk nekā 2021. gadā, informēja bankas pārstāvji. Bankā skaidro, ka peļņas pieaugumu galvenokārt veicināja efektivitātes paaugstināšana un neto procentu ienākumu pieaugums paaugstināta \"Euribor\" ietekmē. Savukārt \" Luminor Bank\" neto peļņa 2022.gada ceturtajā ceturksnī sasniedza 40,3 miljonus eiro, kas ir gandrīz divas reizes lielāka nekā 2021.gada ceturtajā ceturksnī. Bankas peļņu, salīdzinot ar 2021.gada ceturto ceturksni, galvenokārt veicināja ieņēmumu pieaugums par 32 miljoniem eiro, savukārt izdevumi bija par 2,5 miljoniem eiro lielāki. Bankas izlīdzinātā pašu kapitāla atdeve ceturtajā ceturksnī palielinājās līdz 12,3%, salīdzinot ar 6,9% pērn. \" Luminor Bank\" saglabā spēcīgu likviditātes un kapitāla pozīciju. Ceturtā ceturkšņa beigās pirmā līmeņa un kopējais kapitāla rādītājs, ieskaitot neto peļņu, bija 19,4%. \" Luminor Bank\" ienākumus nenesošo aizdevumu apjoms ceturtajā ceturksnī samazinājās līdz 1,2% no bruto aizdevumiem, kas ir līdz šim zemākais līmenis. \" Luminor Bank\" aktīvi 2022.gada beigās bija 14,757 miljardu eiro apmērā, kas ir par 10,8% jeb 1,44 miljardiem eiro vairāk nekā 2021.gada beigās, kad bankas aktīvi bija 13,317 miljardu eiro apmērā. Banka informē, ka \" Luminor Bank\" klientu noguldījumi ceturtajā ceturksnī pieauga par gandrīz 400 miljoniem eiro. \" Luminor Bank\" pārstāvji norāda, ka ceturtajā ceturksnī Baltijas valstīs saglabājās augstākie inflācijas rādītāji eirozonā. Ekonomiskās perspektīvas reģionā joprojām ir neskaidras, kā rezultātā gada beigās samazinājās pieprasījums pēc jauniem aizdevumiem. Neraugoties uz sarežģītajiem ekonomiskajiem apstākļiem, banka uzlaboja neto ienākumus no procentiem, jo pēc ilgstoši piedzīvotajām ārkārtīgi zemajām procentu likmēm tās pieauga, kā arī paaugstināja darbības efektivitāti, kā rezultātā pieauga neto peļņa. \" Luminor Bank\" vadītāja Latvijā Kerli Varesa skaidro, ka aizvadītajā gadā Krievijas īstenotā karadarbība Ukrainā izraisīja ekonomisko recesiju un atstāja būtisku iespaidu uz uzņēmēju attīstības plāniem tuvākajā nākotnē. Eiropas Centrālā banka, reaģējot uz straujo inflācijas kāpumu, gada vidū sāka strauji celt \"Euribor\" likmes. Varesa norāda, ka likmju kāpums palielināja kredītņēmēju ikmēneša maksājumus un jaunu aizdevumu sadārdzināšanos. Bankām un kredītņēmējiem jārēķinās, ka arī šogad likmju kāpums, visticamāk, turpināsies, un tas kopumā var ietekmēt kreditēšanas tirgu, prognozē Varesa, piebilstot, ka līdz ar \"Euribor\" likmes kāpumu pieaug arī noguldījumu procentu likmes. Aizvadītajā ceturksnī \" Luminor Bank\" uzmanības centrā bijusi informācijas tehnoloģiju (IT) joma, strādājot pie pakalpojumu stabilitātes uzlabošanas, novēršot mantotās problēmas un ieviešot elastīgāku IT sistēmu darbību. Uzsvars uz IT darbības uzlabošanu tiks likts arī turpmāk, jo tiks investēts IT veiktspējas uzlabojumos, kā arī \" Luminor Bank\" turpinās veikt dažādus pasākumus, lai izpildītu izvirzītos vides, sociālos un korporatīvās pārvaldības (ESG) mērķus. \" Luminor Bank\" bankas valdes priekšsēdētājs Peters Boseks norāda, ka pērn \" Luminor Bank\" sniegusi finansiālu atbalstu nepilniem 9000 Baltijas valstu mājsaimniecību jauna mājokļa iegādei. Tāpat palielināts finansējuma apmērs dažādu nozaru uzņēmumiem Baltijas valstīs. \" Luminor Bank\" peļņa 2021.gadā bija 74,7 miljonu eiro apmērā. Jau vēstīts, ka 2017.gada oktobrī Baltijas valstīs darbu sāka \"Nordea Bank\" un DNB apvienotā banka \" Luminor Bank\", savukārt 2019.gada janvāra sākumā tika pabeigta Baltijas valstīs strādājošo \" Luminor Bank\" pārrobežu apvienošana, bankai turpinot darbību ar centrālo biroju Igaunijā un filiālēm Latvijā un Lietuvā. Bankas stratēģiskais investors ir ASV investīciju kompānija \"Blackstone\". Pēc aktīvu apmēra \" Luminor Bank\" filiāle Latvijā ir ceturtā lielāka banka Latvijā.", "link": "https://www.delfi.lv/bizness/37293360/bankas_un_finanses/55186596/luminor-bank-pelna-pern-sasniegusi-124-7-miljonus-eiro"},
{"title": "Vai Gautams Adani ir apkrāpis pasauli? Indiešu bagātnieks pret amerikāņu spekulantiem", "category": "Finanses", "body": "Biržā tirgotie uzņēmumi savā ziņā vienmēr ir atkarīgi no investoru \"labvēlības\". Negatīvas ziņas un skandāli, kas izskan publiskajā telpā, vienā dienā var teju pilnībā sagraut investoru uzticību un uzņēmuma akciju vērtību. To šobrīd pieredz Rietumu pasaulē maz zināmais miljardieris, kura turība apjomos mērojas ar Džefa Bezosa un Īlona Maska bagātību, – Gautams Adani.  ASV finanšu analīzes un īstermiņa akciju pozīciju tirgotājs \"Hindenburg Research\" uzskata, ka miljardiera konglomerāts \"Adani Group\" ir veicis lielāko krāpniecību pasaulē. Apvainojumi miljardierim likuši zaudēt vairāk nekā divdesmit miljardus ASV dolāru.  Neliela tekstila tirdzniecības uzņēmuma vadītāja ģimenē 1962. gadā dzimušais dēls Gautams Adani savu ceļu uz ierindošanos starp pasaules turīgākajiem cilvēkiem sāka 80. gados, kopā ar brāli importējot PVC (polivinilhlorīda) izstrādājumus. Vēlāk, 90. gados, Adani uzņēmums ieguva tiesības Gudžarātas štatā pārvaldīt vienu no svarīgākajām ostām Indijā. Vēlāk viņa uzņēmumi sāka darboties enerģētikas sektorā un nesen ieguva tiesības izveidot pasaules lielāko saules enerģijas parku. \"Adani Group\" darbojas dažādos Indijai svarīgos sektoros, starp kuriem ir būvniecība, atjaunīgā enerģija, dabasgāzes tirgus, transports un citi.  Tādēļ nav brīnums, ka žurnāla \"Fortune\" apkopotajā pasaules turīgāko cilvēku sarakstā 2022. gadā 3. vietā ierindojās Adani, apsteidzot līdz šim turīgāko indieti uzņēmēju Mukešu Ambani. Janvāra beigas gan Adani nav bijušas labvēlīgas. Pagājušajā nedēļā publicētais \"Hindenburg Research\" ziņojums, kurā uzņēmējs un tā vadītā grupa tiek vainota pasaulē lielākajā krāpniecībā, ir pamatīgi sašūpojis investoru uzticību bagātniekam. BBC vēstīja, ka pēc ziņojuma nākšanas atklātībā 24 stundu laikā viņš zaudēja apmēram 20 miljardus ASV dolāru un tādēļ noslīdēja uz astoto vietu \"Forbes\" miljonāru sarakstā.", "link": "https://www.delfi.lv/bizness/37293360/bankas_un_finanses/55180446/vai-gautams-adani-ir-apkrapis-pasauli-indiesu-bagatnieks-pret-amerikanu-spekulantiem"},
{"title": "Naudas atmazgāšanas dēļ 'Danske Bank' pērn strādājusi ar 685 miljonu eiro zaudējumiem", "category": "Finanses", "body": "Dānijas lielākā  banka \" Danske Bank \" pērn strādājusi ar 5,1 miljarda dāņu kronu (685,5 miljoni eiro) zaudējumiem, kurus radījuši sodi ASV un Dānijā saistībā ar naudas atmazgāšanas skandālu filiālē Igaunijā. Tomēr šogad \"Danske Bank\" cer atgriezties pie peļņas un to prognozē 15-17 miljardu kronu apmērā. 2021.gadā \"Danske Bank\" strādāja ar 12,9 miljardu eiro peļņu. Pērn bankas darbību negatīvi ietekmēja tirgu nestabilitāte, pieaugošā inflācija pēc Krievijas atkārtotā iebrukuma Ukrainā un makroekonomisko prognožu pasliktināšanās, norāda \"\" Danske Bank\". Pagājušajā gadā \"Danske Bank\" rezervēja gandrīz 1,8 miljardus eiro tiesvedībām saistībā ar naudas atmazgāšanas skandālu, kurā bija iesaistīta bankas filiāle Igaunijā. Decembrī banka atzina savu vainu ASV banku apkrāpšanā, izmantojot filiāli Igaunijā, lai Krievijas un citu valstu noziedznieku naudu ieplūdinātu ASV finanšu sistēmā. \"Danske Bank\" piekrita samaksāt divu miljardu ASV dolāru naudassodu. Nākamajā dienā pēc mierizlīguma ASV Dānijas finanšu regulators noteica \"Danske Bank\" 3,5 miljardu kronu sodu. Dānijas varasiestādes arī konfiscēja 1,25 miljardu kronu ieņēmumus no Igaunijas filiāles darījumiem. 2021.gadā banka atzina, ka no 2007.līdz 2015.gadam caur bankas kontiem, izmantojot filiāli Igaunijā, izplūduši apmēram 200 miljardi eiro, kuru izcelsme ir uzskatāma par aizdomīgu. Liela daļa bija \"netīrā\" nauda no Krievijas. Filiāle Igaunijā tika slēgta.", "link": "https://www.delfi.lv/bizness/37293360/bankas_un_finanses/55188022/naudas-atmazgasanas-del-danske-bank-pern-stradajusi-ar-685-miljonu-eiro-zaudejumiem"},
{"title": "'Citadele' brīdina par tās vārdā izsūtītiem krāpnieku e-pastiem", "category": "Finanses", "body": "Krāpnieki šobrīd bankas \" Citadele \" vārdā izsūta pikšķerēšanas e-pastus, kuros tiek aicināts atvērt pievienoto maksājuma uzdevumu \"Citadele Banka Maksājuma Dokuments.doc\". Šis e-pasta pielikums satur vīrusu, kas ievāc personīgos datus, kā arī lejupielādē papildu krāpnieciskās ļaunprogrammatūras, \"Delfi Bizness\" informēja bankā. \"Citadele\" aicina šo e-pasta pielikumu vaļā nevērt. \"Varam redzēt, ka krāpnieki izdomā arvien jaunas metodes, kā iegūt cilvēku bankas kontu pieejas. Šis konkrētais krāpniecības veids izmanto cilvēka satraukumu par saņemtu naudas summu un / vai darbībām cilvēka bankas kontā. Tomēr pats e-pasts satur norādes uz to, ka to sūtījuši krāpnieki, līdz ar to aicinām būt vērīgiem un šo pielikumu vaļā nevērt,\" skaidro \"Citadeles\" IT drošības daļas vadītājs Roberts Birzgalis. Ja tomēr e-pasta pielikums ir atvērts, nav ieteicams no šī datora apmeklēt internetbanku, pirms dators nav pārbaudīts ar atjauninātu antivīrusa programmu. Tāpat \"Citadele\" aicina paziņot bankai, ja saņemtais pielikums ir atvērts un novērotas aizdomīgas darbības bankas kontā.", "link": "https://www.delfi.lv/bizness/37293360/bankas_un_finanses/55187340/citadele-bridina-par-tas-varda-izsutitiem-krapnieku-e-pastiem"},
{"title": "ES fondu līdzfinansēti projekti tiek sākti un īstenoti kritiski lēni, vērtē FM", "category": "Finanses", "body": "Līdz šī gada janvārim kopumā ir bijis stabils progress  Eiropas Savienības  (ES) fondu 2014.–2020. gada perioda investīcijās. Vienlaicīgi ES fondu jaunā 2021.–2027. gada perioda investīciju ieplūšana tautsaimniecībā un Atveseļošanas fonda (AF) 2. kārtas izvirzīto mērķu sasniegšana nenorit atbilstoši plānotajam. Tas izriet no Ministru kabineta sēdē skatītā  Finanšu ministrijas  (FM) ikmēneša informatīva ziņojuma par ES fondu investīciju aktualitātēm. \"Latvijas ekonomikas transformācijas un iedzīvotāju labklājības sekmēšanai šogad ir pieejamas ievērojams ES fondu un Atveseļošanas fonda finansējums 1,3 miljardu eiro apmērā. Tādēļ visām ES fondu ieviešanā iesaistītajām iestādēm ir vitāli svarīgi mobilizēt visus savus resursus, lai varētu nekavējoties sākt jaunā ES fondu perioda finansējuma ieguldīšanu Latvijas tautsaimniecībā. Kopš decembra esmu organizējis vairākas darba sanāksmes, kurās kopā ar nozīmīgāko ES fondu piešķīrumu atbildīgajiem ministriem pārrunājam progresu un pieņemam nepieciešamos lēmumus finanšu plūsmas izpildes uzlabošanai,\" uzsver finanšu ministrs  Arvils Ašeradens . Līdz 2022. gada 31. decembrim īstenošanā ir 2426 ES fondu projekti par gandrīz visu Latvijai pieejamo ES fondu līdzfinansējuma summu – 4,6 miljardiem eiro. No tiem pabeigti ir vairāk nekā puse projektu par 1494 miljoniem eiro. Projektiem kopumā ir izmaksāti 3,47 miljardi eiro, kas ir 74,7 % no kopējā ES piešķīruma Latvijai. Savukārt valsts budžetā no  Eiropas Komisijas  saņemti gandrīz 3,1 miljards eiro, kas ir vairāk nekā puse no plānošanas periodā pieejamā finansējuma. 2023. gads ir noslēdzošais, kad projektu īstenotājiem jāveic pēdējie maksājumi projektos, lai par veiktajiem izdevumiem varētu pretendēt uz paredzēto ES fondu līdzfinansējumu. Vienlaikus šogad ir īpaši jāintensificē jaunu investīciju sākšana. Pagājušā gada nogalē Eiropas Komisija (EK) oficiāli apstiprināja ES kohēzijas politikas programmu Latvijā 2021.–2027. gadam, tādējādi noslēdzot plānošanas un investīciju stratēģijas definēšanas posmu un dodot \"zaļo gaismu\" 4,3 miljardu eiro ES fondu finansējuma ieplūšanai Latvijas ekonomikā. ES fondu 2021.–2027. gada perioda nozaru ministriju un  Valsts kancelejas  izstrādātās indikatīvās budžeta izdevumu prognozes norāda uz kritiski zemu jauno investīciju sākšanas un īstenošanas tempu – iestādes prognozē maksājumus projektos vien par pusi no 2023. gada budžeta likumā pieejamiem 200 miljoniem eiro. Tādējādi budžeta neizpilde un neizmantotas iespējas 2023. gadā būtu 95 miljonu eiro apmērā. FM norāda, ka šādas prognozes jau gada sākumā un situācija kopumā nav pieļaujama. FM ir konstatējusi pieaugošus riskus AF 2022. gada rādītāju izpildē – iepriekš bija indikācijas tikai par trīs 2022. gada rādītāju sasniegšanas kavējumiem, kuru izpilde nevar iekļauties 2023. gada 1. ceturksnī, bet tagad iestādes ziņo jau par 12 šādiem gadījumiem. Tāpat sniegtie komentāri un skaidrojumi par kavējumiem un prognozētiem izpildes termiņiem norāda uz iespējamību, ka atsevišķi rādītāji varētu tikt izpildīti tikai šī gada pēdējā ceturksnī. Paralēli kavēto 2022. gada rādītāju izpildei iestādēm arī jānodrošina AF plānā noteikto 2023. gada 35 rādītāju izpilde, lai Latvija 2024. gadā varētu iesniegt EK trešo maksājuma pieprasījumu un saņemtu nākamo maksājumu 365 miljonus eiro. Secināts, ka 2022. gadā bija kritiski nepietiekams veikto investīciju apjoms, salīdzinot ar budžeta likumā iekļautajām prognozēm – izpilde vien 52,6% (618 miljoni eiro). Tas signalizē par iespējamiem būtiskiem riskiem investīciju plāna izpildē kopumā un rada būtisku negatīvu ietekmi uz valsts budžetu. Starp kavētājām ir  Satiksmes ministrijas , Vides aizsardzības un reģionālas politikas ministrijas,  Izglītības un zinātnes ministrijas ,  Veselības ministrijas  iestādes, savukārt atzinīgi vārdi tikuši  Ekonomikas ministrijai . FM uzsver, ka iesaistītajām iestādēm jāveicina investīciju nekavējoša sākšana, naudas plūsmas intensificēšana, veicot nepieciešamās proaktīvās darbības.", "link": "https://www.delfi.lv/bizness/37293360/bankas_un_finanses/55247458/es-fondu-lidzfinanseti-projekti-tiek-sakti-un-istenoti-kritiski-leni-verte-fm"},
{"title": "Ar bērnu uz rokām pārliecināt investorus. 'Nākotnes kapitālā' viesojas 'Madara Cosmetics' vadītāja", "category": "Finanses", "body": "\"Mēs vēl nebūt neesam izauguši lieli,\" saka uzņēmuma \" Madara Cosmetics \" izveidotāja un valdes priekšsēdētāja Lotte Tisenkopfa-Iltnere, atbildot uz jautājumu, kāpēc ieguldīt tieši \"Madara Cosmetics\". Proti, uzņēmumam vēl ir lielas izaugsmes iespējas un vēlme pierādīt kosmētikas pasaulei, cik svarīga ir ilgtspēja un uz vērtībām balstīta uzņēmējdarbība. Raidījums \" Nākotnes kapitāls \" aicina iepazīt  Baltijas  biržas uzņēmumus. Eksperti amatieriem investoriem pirmos soļus finanšu pasaulē bieži iesaka spert tieši Baltijas akciju tirgū, jo akcijas ir lētas un var aiziet uz veikalu vai benzīntanku \"pārbaudīt\" uzņēmumu, kurā esi akcionārs. Tādēļ arī \"Nākotnes kapitāls\" šajā sezonā vēlas satikties ar uzņēmumu, kuru akcijas tiek tirgotas Rīgas biržā, vadītājiem, lai parunātu gan par to, kāpēc nolemts iet biržā, gan par to, kā veicas biznesā. Šoreiz raidījumā viesojās \"Madara Cosmetics\" izveidotāja un priekšsēdētāja Lotte Tisenkopfa-Iltnere, kura, atbildot uz jautājumu, kāpēc pirms pieciem gadiem sperts solis par labu uzņēmuma iešanai biržā, saka, ka tas darīts, lai izplatītu tālāk uzņēmuma skatījumu par ilgtspējīgu biznesu un vērtībām. Tomēr viņa nenoliedz, ka lēmums balstīts arī finansiālos aprēķinos – uzņēmums gribējis augt un piedāvāt jaunus produktus. Tieši gadu pirms tam bija uzcelta jauna ražotne. \"Mēs to redzējām kā relatīvi ērtu instrumentu finanšu piesaistei,\" saka Tisenkopfa-Iltnere.", "link": "https://www.delfi.lv/bizness/37293360/bankas_un_finanses/55242492/ar-bernu-uz-rokam-parliecinat-investorus-nakotnes-kapitala-viesojas-madara-cosmetics-vaditaja"},
{"title": "Baltijas lielāko banku peļņa tuvojas miljardam eiro; to kāpināt palīdz likmju pieaugums", "category": "Finanses", "body": "Baltijas lielāko banku peļņa pagājušajā gadā strauji pieaugusi, un, pretēji citām nozarēm,  Eiropas Centrālās bankas  (ECB) pieņemtie lēmumi celt likmes un Ukrainā notiekošā kara radītā ietekme tām palīdzējusi ienākumus kāpināt.  Trīs Skandināvijas banku kopējā peļņa Baltijas reģionā augusi par vairākiem desmitiem procentu un sasniegusi teju miljardu eiro, un prognozes liecina, ka visdrīzāk šajā gadā var sagaidīt tālāku pieaugumu.  Visu trīs Baltijas valstu centrālās bankas šobrīd pievērsušas pastiprinātu uzmanību šiem rādītājiem.", "link": "https://www.delfi.lv/bizness/37293360/bankas_un_finanses/55250852/baltijas-lielako-banku-pelna-tuvojas-miljardam-eiro-to-kapinat-palidz-likmju-pieaugums"},
{"title": "Ministrs: ar pašreizējo nodokļu līmeni visām valsts vajadzībām nepietiek", "category": "Finanses", "body": "Ar pašreizējo nodokļu līmeni visām valsts vajadzībām nepietiek, šādu viedokli intervijā žurnālam \"Ir\" paudis finanšu ministrs  Arvils Ašeradens  (JV). Pēc ministra vārdiem, Latvija ir attīstības valsts, kas iegājusi labā attīstības fāzē, un līdzīgās valstīs nodokļu slogs ir nevis 29% vai 30%, bet, piemēram, 34% kā Igaunijā. \"Attiecībā uz nodokļu sistēmas pārskatīšanu - es būšu ļoti priecīgs, ja mums perioda beigās izdosies palielināt nodokļu masu. Tagad tā levitē ap 29-30%. Ja mēs ieietu 31-32% koridorā, tas būtu sekmīgi noslēgts periods,\" par saviem ministrēšanas plāniem izteicies politiķis. Ašeradens atgādināja, ka koalīcijas partijas ir vienojušās nodokļus pārskatīt reizi četros gados, un tagad partijas ķērušās klāt pie šī darba. \"Ir jātiek skaidrībā, kāds nodokļu līmenis mums ir nepieciešams, lai nodrošinātu valsts funkcijas,\" teicis ministrs, \"aizsardzība šobrīd nozīmē būtiskas pārmaiņas - ir pirmais kara gads, valdība ir adekvāti reaģējusi, un budžeta prioritātēs nodrošinātas ne tikai armijas un karavīru, bet arī tehnoloģiskās spējas. Arī iekšējā drošība - [tiks nodrošināti] krīžu centri, tehnika, ugunsdzēsēju mašīnas glābējiem, iedzīvotāju apgāde krīzes gadījumā. Ir nozares, kas ir labi finansētas - kultūra, izglītība. Savukārt labklājība un veselība nav. [Tāpēc] ir jāsaprot, cik lieli nodokļi nākotnē būs nepieciešami. Mēs tos izrevidēsim - skatīsimies, kuri ir disfunkcionāli, [izvērtēsim] politisko un sociālo partneru priekšlikumus un runāsim par nodokļu scenāriju.\" Politiķis gan atteicies komentēt, kādas nodokļu izmaiņas pats gribētu redzēt, vien atzīmējot, ka \"valsts vajadzības šobrīd ir lielākas, nekā mēs patiesībā domājam\". Taujāts, vai iespējams samazināt darbaspēka nodokļus, nepalielinot citus nodokļus, Ašeradens paudis, ka tas nav iespējams. Ministra vērtējumā, veselības un labklājības jomas Latvijā salīdzinājumā ar pārejām Eiropas Savienības dalībvalstīm nav pietiekami finansētas. \"Mums ir jāatrod, kādā veidā mēs finansējam veselības aprūpi. Viena no alternatīvām, ko piemērojuši mūsu kaimiņi - viņi veselības aprūpes budžetā maksā 13% no sociālā nodokļa. Tas [nodrošina] piekļuvi veselības aprūpes sistēmai. Mēs šobrīd maksājam 1%,\" klāstījis ministrs. \"Salīdzinot pret pārejām Eiropas Savienības dalībvalstīm, veselība būtiski nav finansēta, labklājība arī,\" turpinājis politiķis, gan nepiekrītot, ka šogad valdība atņemtu naudu veselībai - tikušas likvidētas vien kovidlaika piemaksas mediķiem. \"Veselības aprūpes valsts finansējums ir tuvu pie 4% - vajadzētu būt virs, bet, attīstoties inflācijai, [procents] krīt. Skaidrs, ka ir nepieciešams lielāks finansējums, bet tajā pašā laikā, tāpat kā izglītībā, veselības aprūpē ir jāveido ilgtspējīgs un pārliecinošs finansēšanas modelis. Šobrīd līdz galam nevaram saprast, kur paliek nauda, pati sistēma nenorāda un nenodrošina pārliecinošus rezultātus. Lai mēs virzītos uz lielāku finansējumu, mums ir jāredz modelis, kā to darīs, un tas nozīmēs izmaiņas nodokļu sistēmā. Viena izvēle varētu būt Igaunijas valsts veselības apdrošināšanas scenārijs. Ja ministrija piedāvās ko citu - arī to vērtēsim un analizēsim. Tā ka šogad tam vajadzētu notikt,\" turpinājis Ašeradens. Runājot par nodokļiem par kapitālu, ministrs atzinis, ka citas Eiropas Savienības dalībvalstis, arī kaimiņi, šos nodokļus iekasē daudz vairāk. \"Mums būtu jāskatās šajā virzienā un situācija jāmaina. Valstis izvēlas dažādas stratēģijas. Attiecībā uz uzņēmuma ienākuma nodokli Latvija izvēlējās ļaut [uzņēmumiem] peļņu uzkrāt un akumulēt pašu kapitālu, lai tie būtu konkurētspējīgāki. Tas bija reformas galvenais mērķis. Jo viena no banku pretenzijām ir tā, ka uzņēmumiem nav pašu kapitāla, nav nekādas drošības, un aizdevumi ir ļoti riskanti. Mēs vērtēsim, vai reforma ir uzlabojusi uzņēmumu situāciju,\" teicis ministrs. Taujāts, vai ar pašreizējo nodokļu līmeni Latvijai pietiek valsts vajadzībām, Ašeradens sacījis: \"Manuprāt, nepietiek. Mums ir parādījušās jaunas vajadzības - iekšējā un ārējā drošība, virzāmies uz 3% no IKP aizsardzības budžetā.\"", "link": "https://www.delfi.lv/bizness/37293360/bankas_un_finanses/55252360/ministrs-ar-pasreizejo-nodoklu-limeni-visam-valsts-vajadzibam-nepietiek"},
{"title": "'Latvenergo' emitējusi obligācijas 50 miljonu eiro apmērā", "category": "Finanses", "body": "AS \" Latvenergo \" emitējusi obligācijas 50 miljonu eiro apmērā, teikts uzņēmuma paziņojumā biržai \" Nasdaq Riga \". Trešdien, 15. februārī, \"Latvenergo\" realizēja sešu gadu zaļo obligāciju izvietošanu par kopējo summu 50 miljoni eiro pēc nominālvērtības ar fiksētu gada procentu likmi un ienesīgumu līdz dzēšanai 4,952%. Pieprasījums pēc obligācijām sasniedza 132,6 miljonus eiro. Obligāciju iegādes orderi saņemti no vairāk nekā 20 investoriem, ieskaitot aktīvu pārvaldības fondus, apdrošināšanas sabiedrības un bankas Latvijā, Lietuvā, Igaunijā, Vācijā un Austrijā, un no starptautiskajām finanšu institūcijām - Eiropas Rekonstrukcijas un attīstības bankas ( ERAB ) un Ziemeļu Investīciju bankas. Obligācijas paredzēts kotēt biržas \"Nasdaq Riga\" parāda vērtspapīru sarakstā. Emisijā iegūtie līdzekļi tiks novirzīti videi draudzīgu investīciju projektu īstenošanā atbilstoši \"Latvenergo\" Zaļo obligāciju satvarā noteiktajam, par kuru neatkarīgais pētniecības centrs \"Cicero Shades of Green\" ir piešķīris augstāko iespējamo zaļo obligāciju novērtējumu - \"Tumši zaļš\". Tas norāda uz plānoto projektu atbilstību ilgtermiņa vides aizsardzības un klimata pārmaiņu samazināšanas mērķiem, kā arī uzņēmuma labu pārvaldību un caurskatāmību, atzīmē kompānijā. Obligāciju emisijas organizatori ir \" Luminor Bank \" un Zviedrijas \" Swedbank \". Juridisko atbalstu nodrošināja zvērinātu advokātu birojs \"Cobalt\". Obligāciju emisija īstenota \"Latvenergo\" trešās obligāciju piedāvājuma programmas 200 miljonu eiro apmērā ietvaros. \"Latvenergo\" nodarbojas ar elektroenerģijas un siltumenerģijas ražošanu un tirdzniecību, kā arī ar dabasgāzes tirdzniecību un elektroenerģijas sadales pakalpojumu nodrošināšanu. \"Latvenergo\" pieder valstij un tās kapitāldaļu turētāja ir Ekonomikas ministrijas. Uzņēmuma obligācijas kotē biržas \"Nasdaq Riga\" parāda vērtspapīru sarakstā.", "link": "https://www.delfi.lv/bizness/37293360/bankas_un_finanses/55253314/latvenergo-emitejusi-obligacijas-50-miljonu-eiro-apmera"},
{"title": "Vai ieguldījums akciju tirgū var aizsargāt no inflācijas?", "category": "Finanses", "body": "\"Kad cenas kāpj, naudas vērtība krītas, un mēs to gribam aizsargāt ieguldot,\" saka finanšu eksperts  Toms Kreicbergs , noradot, ka viens no populārākajiem ieguldījumu veidiem ir akciju tirgus. Tomēr ir jautājums - vai tas ir piemērots ierocis, lai cīnītos ar inflāciju? Ieguldījums akcijās ir fundamentāls ieguldījums, kuru būtu jāapsver katram, kurš vēlas investēt savu naudu, saka Kreicbergs un piebilst, ka, neskatoties uz popularitāti, tomēr daudziem liekas, ka akcijas ir kaut kas abstrakts – tikai kaut kāds ieraksts datu bāzē. \"Tad, kad ieguldām akciju tirgū, mēs ieguldām reālos uzņēmumos, kur strādā reāli cilvēki. Viņi palīdz klientiem, rada vērtību un pelna naudu. Mēs kā ieguldītāji varam gūt daļu no šīs peļņas,\" skaidro eksperts. Faktiski sanāk, ka ieguldot akciju tirgū, investori iegulda biznesā. \"Mēs ieguldām pasaules ekonomikā. Tāpēc šķiet pavisam loģiski, ka akciju tirgus ir bijis viens no pašiem ienesīgākajiem veidiem vēsturē, kā vairot mūsu kapitālu,\" norāda Kreicbergs un uzdod retorisku jautājumu, \"bet kā tad īsti ir ar cīņu ar inflāciju? Vai akcijas ir labākais risinājums?\" Kā jau vienmēr, ir gan plusi, gan mīnusi. Kādi tie ir un ko no tā varam secināt — skaties video! Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko  YouTube  kanālam  \"Neatkarīgais investors\" . Ja arī tevi interesē attīstīt savas ieguldīšanas prasmes,  dodies šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/55249896/vai-ieguldijums-akciju-tirgu-var-aizsargat-no-inflacijas"},
{"title": "ASV uzraugi bēguļojušo 'Terra Luna' bosu apsūdz krāpniecībā", "category": "Finanses", "body": "\"Delfi Bizness\" jau iepriekš vēstīja, ka  pērn pavasarī sabrukušā kriptovalūtu projekta \"TerraLuna\" vadītājs Do Kvons bēguļo no Dienvidkorejas policijas un Interpola. Nu arī ASV drošības iestādes sāks aktīvi interesēties par bijušo kriptomiljonāru, jo finanšu uzraugi uzskata, ka viņš vainojams pie miljardiem vērtas krāpniecības, raksta BBC. Singapūras  uzņēmums izveidoja \"Terra Luna\" un \"TerraUSD\"  kriptovalūtas , kas pagājušajā gadā sabruka. Tiek lēsts, ka sabrukums investoriem izmaksājis vairāk nekā 40 miljardus dolāru. \"Mēs uzskatām, ka \"Terraform\" un Do Kvons nespēja sniegt sabiedrībai pilnīgu, godīgu un patiesu informāciju, kas nepieciešama daudziem kriptovalūtu vērtspapīriem, jo ​​īpaši \"Luna\" un \"TerraUSD\",\" ASV Vērtspapīru un biržu komisijas (SEC) priekšsēdētājs Gerijs Genslers teicis paziņojumā. Norādot, ka \"mēs arī uzskatām, ka viņi ir veikuši krāpšanu, atkārtojot nepatiesus un maldinošus paziņojumus, lai vairotu uzticību, pirms radīja postošus zaudējumus investoriem.\" Aprēķini liecina, ka investori zaudēja ap 42 miljardiem ASV dolāru.", "link": "https://www.delfi.lv/bizness/37293360/bankas_un_finanses/55257396/asv-uzraugi-begulojuso-terra-luna-bosu-apsudz-krapnieciba"},
{"title": "Noslēgusies čeku loterija, laimētājiem izmaksāti kopumā 1,4 miljoni eiro", "category": "Finanses", "body": "Ar gada izlozi noslēgusies Valsts ieņēmumu dienesta ( VID ) rīkotā čeku loterija, informē VID. 3,5 gadu laikā loterijā ir piedalījušies 241 189 dalībnieki, iesniedzot kopumā 41,8 miljonus čeku, kvīšu, biļešu un tiešsaistes pirkumu rēķinu. Savukārt no šiem maksājumu dokumentiem iegūtā informācija un VID darbs ar uzņēmējiem ir ļāvis palielināt valsts budžeta ieņēmumus kopumā par 10,9 miljoniem eiro. Analizējot iedzīvotāju iesniegtos čekus, VID ieguva informāciju par uzņēmumu nedeklarētajiem ienākumiem, no kuriem nebija nomaksāti nodokļi. Tā pēc VID aicinājuma uzņēmumi ir precizējuši 2749 PVN deklarācijas, uzrādot iepriekš neuzrādītos ieņēmumus. Tāpat tika atklāti gadījumi, kad uzņēmumi darbojas ar nereģistrētiem kases aparātiem, kad pakalpojumus sniedz uzņēmumi, kuriem ir apturēta saimnieciskā darbība, vai kad uzņēmumi nelegāli nodarbina darbiniekus un izmaksā \"aplokšņu algas\". Kopumā loterijas norises laikā uzņēmumu papildu deklarētie ieņēmumi, kā arī VID aprēķinātā netiešā ietekme jeb uzņēmumu godprātīgāka rīcība, iedzīvotājiem aktīvāk pieprasot čekus, ļāvusi valsts budžeta ieņēmumus palielināt par 10,9 miljoniem eiro. Šie ieņēmumi vēl var pieaugt, jo VID turpina analizēt iedzīvotāju 2022. gadā iesniegtos čekus. Kopumā loterijas laimētājiem izmaksātas 1973 nauda balvas par kopējo summu 1,4 miljoni eiro.", "link": "https://www.delfi.lv/bizness/37293360/bankas_un_finanses/55262054/noslegusies-ceku-loterija-laimetajiem-izmaksati-kopuma-1-4-miljoni-eiro"},
{"title": "Laso ap 'kripto' pasauli savelkas. Vēršas pret 'stabilajām monētām'", "category": "Finanses", "body": "Ilgus gadus digitālo monētu pasaulē valdīja, kā to aprakstīja kāds  Eiropas Savienības  politiķis, ”džungļu likumi”. Tiesa gan, drīzāk tas pielīdzināms neregulētajai kapitālisma videi, kurā ieplūst lielas finanses, bet nedz uzņēmumu, nedz pakalpojumu sniedzēju darbību neregulē likumi un investorus, sevišķi privātos, nekas nepasargā no visa sava kapitāla zaudēšanas.  Nu tam tuvojas beigas. Šonedēļ Ņujorkas štata finanšu uzraugi uzņēmumam “Paxos” noteica pienākumu pārstāt izdot vienu no populārākajām “stabilajām monētām” BUSD. Vienlaikus gan, šķiet, kriptovalūtu investoru vidū valda cerības un entuziasms, jo, neskatoties uz striktāku regulāciju, pēdējās nedēļas laikā kriptovalūtu cena strauji pakāpusies. Kā raksta ASV medijs CNN, lai gan kriptovalūtu regulācijas jautājums ASV politiķu dienaskārtībā bija jau kādu laiku un pie tā jau tiek strādāts, pēdējais salmiņš bijis kriptobiržas FTX sabrukšana un miljardos mērāmā krāpniecība, ko veica tās vadība. Daži to sauc par kriptovalūtu pasaules “Lēmanu brāļu” mirkli, atsaucoties uz 2008. gada finanšu krīzē vainoto uzņēmumu “Lehman Brothers”, kas lielā mērā tiek vainots pie krīzes smaguma. Proti, tiek uzskatīts, ka kriptovalūtu neregulētajām dienām ir pienācis gals.  “Lai gan kriptovalūtu nedienas neinficēja plašāku finanšu sistēmu, mēs redzējām, kādu kaitējumu būtu varēts nodarīt, ja kriptovalūta būtu ciešāk iesaistīta banku sistēmā,” savā runā šonedēļ notikušajā ASV Senāta komitejas sēdē sacīja tās priekšsēdētājs senators Šerods Brauns. “Šīs  kriptovalūtas  katastrofas ir atklājušas to, ko daudzi no mums jau zināja: digitālie aktīvi – kriptovalūtas, stabilās monētas un ieguldījumu žetoni – ir spekulatīvi produkti, ko pārvalda neapdomīgi uzņēmumi, kas pakļauj riskam amerikāņu grūti nopelnīto naudu.”", "link": "https://www.delfi.lv/bizness/37293360/bankas_un_finanses/55256056/laso-ap-kripto-pasauli-savelkas-versas-pret-stabilajam-monetam"},
{"title": "'Nākotnes kapitāls': Portfeļa izmaiņas uz 2023. gada septīto nedēļu", "category": "Finanses", "body": "Ja vēl nedēļas laikā “S&P 500” mēģināja saglabāt pozitīvo izaugsmi un svārstījās starp 4100 un 4150 punktiem, tad piektdien tas nokrita līdz 4079 punktiem. Rezultātā \"S&P 500\" indekss beidza nedēļu ar 17,53 punktu (jeb -0.43%) kritumu. Par galveno iemelsu kartējam kritienam kļuva FRS pārstāvju prognozes par straujāko kredīta likmju celšanu līdz jūnijam. Baltijai nedēļa bija salīdzinoši laba. Kā vēsta LETA, Rīgas biržas indekss \"OMX Riga\" šonedēļ palielinājās par 0,64%. Viļņas biržas indekss \"OMX Vilnius\" palielinājās par 0,68%, bet Tallinas indekss par 0,44%. Kopējais Baltijas biržu indekss \"OMX Baltic Benchmark GI\" šonedēļ palielinājās par 0,21%. Attiecīgi redzams, ka kopumā vietējie investori ir noskaņoti piesardzīgi, bet pozitīvi. Kriptovalūtas pagājušajā nedēļā pieredzēja pozitīvu izaugsmi. \" Bitcoin \" pietuvojās 25 tūkstošu par vienu dolāru atzīmei un, neskatoties uz to, ka kriptovalūtu tirgū notiek  dažādas viļņošanās , investori, šķietami, par to nesatraucas tik ļoti kā pērn. Vienlaikus gan nekāds būtisks kāpums un 30 tūkstošu robežas sasniegšana, tuvākajā laikā, kamēr ASV akciju tirgos nav pozitīvāku signālu, arī kripto pasaulē nebūs. Kopīga situācija ar Kuzikova akcijām ir šāda: Iepriekšēja nedēļā 9 no 17 akcijām parādīja negatīvo tendenci. Lielāko izaugsmi turpināja rādīt \"NY Times\" (NYT) akcijas +0,16% un \" McDonald's \" (MCD) +0,13%. Vislielāko vērtības kritumu parādīja \" Disney \" (DIS) ar –0.14%, un \"Mosaic\" (MOS) - 0,12%. “Es atsevišķi gribu atzīmēt to faktu ka \"NY Times\" akcijas manā portfelī tagad pēc ienestas summas var konkurēt pat ar \" Shell \" akcijām. Galvenais iemesls tam ir mana stratēģija - pirkt akcijas, kad tā vērtība būtiski nokrita. Bet godīgi ir jāatzīst ka pats kādu laiku neticēju ka \"NY Times\" var atgriezties uz tik labu pozīciju. Tas viss vēlreiz apliecina to ka akciju tirgu var uzvarēt tikai ilgtermiņa stratēģijas,” uzskata Kuzikovs. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Es turpinu līdzvērtīgi investēt visos segmentos un iepriekšējā nedēļā tas bija izklaides/mediju segments. Šajā segmenta investīcijas starp \"NY Times\" un \"Disney\" nebija proporcionālas, tāpēc es šoreiz investēju visu naudu \"Disney\" akcijas. Rezultātā man izdevās šajā segmenta panākt gandrīz līdzvērtīgu proporciju starp abām akcijām,” saka investors. “Nākamas investīcijas ies mazumtirdzniecības sektorā ar fokusu uz \"Procter & Gamble\", lai arī šajā sektora izlīdzinātu akciju proporcijas” \"Lai izlīdzinātu zaudējumu, es plānoju ieguldīt \"Madara Cosmetics\" akcijās, tagad, kad tās ir lētākas. Uzskatu, ka uzņēmumam nav būtiskas problēmas, un ka akciju vērtības kritums ir saistīts ar noskaņojumu tirgū, bet domāju, ka uzņēmums, ja vietējos un globālos tirgos nebūs jauni satricinājumi, atkal uzrādīs arī akciju vērtības pieaugumu\"", "link": "https://www.delfi.lv/bizness/37293360/bankas_un_finanses/55261502/nakotnes-kapitals-portfela-izmainas-uz-2023-gada-septito-nedelu"},
{"title": "Vairums Latvijas iedzīvotāju nav norādījuši savas pensijas mantinieku, akcentē banka", "category": "Finanses", "body": "Tā ziņo \" Luminor \" banka, atsaucoties uz  Valsts sociālās apdrošināšanas aģentūras  (VSAA) datiem. Banka atgādina, ka tādējādi cilvēku uzkrātais pensiju kapitāls viņu nāves gadījumā pirms pensionēšanās laika tiks ieskaitīts valsts budžetā. Valsts fondēto pensiju likums paredz, ka pensiju 2. līmeņa dalībnieks savu uzkrājumu var nodot mantojumā Civillikuma noteiktajā kārtībā vai pievienot kādas izvēlētas personas 2. pensiju līmeņa kapitālam. Tāpat Latvijas iedzīvotājiem ir iespēja neko nedarīt un visu uzkrājumu atstāt valsts budžetā, kas notiek arī gadījumos, kad cilvēks nav norādījis savu izvēli par pensijas mantošanas iespējām. Ja persona vēlas, lai tās uzkrātais pensiju 2. līmeņa kapitāls tiktu mantots, tas obligāti jānorāda VSAA, veicot attiecīgo izvēli. \"Ikviens cilvēks uzkrāto pensiju 2. līmenī var atstāt mantojumā tuviniekiem, pievienot konkrētas personas pensiju kapitālam vai arī nāves gadījumā tas nonāks valsts budžetā. Uzkrātais kapitāls var būt vērtīgs atbalsts tuviniekiem, tādēļ aicinu izmantot iespēju un izvēlēties savas pensijas mantinieku, vienlaikus nedrīkst aizmirst par to, ka sava izvēle ir jādara zināma arī valstij. Pensiju 2. līmenī uzkrātie 6% no ienākumiem daudzu gadu garumā var veidot būtisku naudas summu,\" klāsta \"Luminor\" Aktīvu pārvaldīšanas un pensiju daļas vadītājs Baltijā Atis Krūmiņš. Viņš arī ieteic sekot līdzi, lai ir izvēlēts vecumam atbilstošs pensiju plāns. Atstājot mantojumu civillikumā noteiktajā kārtībā, mantinieki par mirušā uzkrāto pensiju 2. līmeņa kapitālu var uzzināt pie zvērināta notāra, sākot mantojuma lietu kārtošanu, vai arī vēršoties VSAA. Šajā scenārijā saņemt mirušā atstāto mantojumu var, tiklīdz nokārtotas visas formalitātes – kā pārskaitījumu bankas kontā vai pievienot savam pensiju 2. līmeņa kapitālam. Savukārt, ja valsts fondētās pensiju sistēmas dalībnieks ir izlēmis par labu uzkrājuma pievienošanai konkrētas personas fondētās pensijas kapitālam, par mirušā pensiju līmeņa 2.līmeņa dalībnieka kapitāla pievienošanu var uzzināt portālā latvija.lv. Uzkrāto kapitālu pensiju 2. līmenī, ieskaitot pievienoto mirušā pensiju kapitālu, varēs izmantot tikai tad, kad tiks sasniegts pensionēšanās vecums. Tas nozīmē, ka galvenā ģimenes apgādnieka nāves gadījumā, pārdzīvojušais laulātais civillikumā noteiktajā kārtībā novēlēto mantojumu var saņemt bankas kontā tuvākajā laikā, tādējādi iegūstot papildu līdzekļus ģimenes uzturēšanai, kamēr gadījumā, ja mirušais uzkrāto kapitālu būs novēlējis laulātajam kā labuma guvējam, finanšu līdzekļi būs pieejami tikai pārdzīvojušam laulātajam dodoties pensijā. Katram pensiju 2. līmeņa dalībniekam ir iespēja izvēlēties vienu no trim mantošanas iespējām. Iesniegumu par pensijas mantošanu VSAA var iesniegt portālā latvija.lv. Tāpat to iespējams veikt klātienē VSAA klientu apkalpošanas centros vai nosūtot elektronisku iesniegumu. Ja iedzīvotājs vēlas pievienot savu uzkrāto pensiju 2. līmeņa kapitālu konkrētas personas fondētās pensijas kapitālam, iesniegumā jānorāda šī persona, kurai nav jābūt radiniekam. Vienlaikus jāņem vērā, ja norādītā persona dienā, kad reģistrēts mirušā pensiju 2. līmeņa dalībnieka miršanas fakts, nebūs pensiju 2. līmeņa dalībnieks, kapitāls tiks mantots Civillikumā noteiktajā kārtībā.", "link": "https://www.delfi.lv/bizness/37293360/bankas_un_finanses/55265808/vairums-latvijas-iedzivotaju-nav-noradijusi-savas-pensijas-mantinieku-akcente-banka"},
{"title": "Vāja kreditēšana, augstas kredītu likmes, milzu peļņa – no bankām sagaida rīcību", "category": "Finanses", "body": "Banku sektors jau ilgstoši saņēmis pārmetumus saistībā ar vājo kreditēšanas tempu un augstajām procentu likmēm. Pēdējā laikā vērojamais procentu likmju kāpums problēmas īpaši saasinājis, bet lielā banku peļņa pievērsusi arī finanšu uzraugu uzmanību.  Latvijā jau iepriekš kredītu likmes bijušas starp augstākajām eirozonā, un Euribor likmes pieaugums tās palielinājis vēl vairāk. Vienlaikus bankas daudzreiz saņēmušas pārmetumus par piesardzīgo kreditēšanu, jo aizdevumu apjomi Latvijā ir starp zemākajiem eirozonā. Pašreizējais likmju pieaugums to var bremzēt vēl vairāk. Līdzīga situācija ir arī Lietuvā un Igaunijā, tādēļ lai risinātu esošo situāciju, visu trīs Baltijas valstu centrālās bankas pievērsušas uzmanību nozarei. Latvijā patlaban notiek Latvijas Bankas (LB) un citu institūciju sarunas ar banku pārstāvjiem, kā pagriezt kredītiestāžu darbību tādā virzienā, lai tas veicinātu kopējo ekonomikas attīstību un nebūtu jāpieņem ierobežojoši pasākumi. Arī Lietuvas un Igaunijas centrālās bankas izteikušās kritiski par šo valstu banku lielo peļņu un domā par veidiem, kā to ierobežot vai vismaz iztērēt lietderīgi.", "link": "https://www.delfi.lv/bizness/37293360/bankas_un_finanses/55262020/vaja-kreditesana-augstas-kreditu-likmes-milzu-pelna-no-bankam-sagaida-ricibu"},
{"title": "'airBaltic' ievieš apmaksas iespēju ar 'Revolut'", "category": "Finanses", "body": "Latvijas lidsabiedrība \" airBaltic \" paplašina tiešsaistes norēķinu iespējas, piedāvājot arī \"Revolut\" bankas pārskaitījumu, ziņo aviokompānija. Kopš februāra pakalpojums ir pieejams kompānijas mājaslapā pasažieriem, kas izvēlējušies veikt maksājumus no sava bankas konta ar \"Klix\" lietotni, ko nodrošina banka \" Citadele \". \"Revolut\" digitālo banku pasaulē izmanto vairāk nekā 25 miljoni cilvēku, tostarp vairāk nekā 160 tūkstoši klientu ir no Latvijas. \"airBaltic\" nodrošina lidojumus uz vairāk nekā 70 galamērķiem no Rīgas, Tallinas, Viļņas un Tamperes, piedāvājot ērtus savienojumus lidsabiedrības maršrutu tīklā Eiropā, Skandināvijā, NVS un Tuvajos Austrumos. \"airBaltic\" (AS \"Air Baltic Corporation\") dibināta 1995. gadā. Galvenais akcionārs ir Latvijas valsts ar 97,96% akciju, kamēr pārējiem akcionāriem pieder 2,04%.", "link": "https://www.delfi.lv/bizness/37293360/bankas_un_finanses/55265836/airbaltic-ievies-apmaksas-iespeju-ar-revolut"},
{"title": "Trešdaļai Latvijas iedzīvotāju samazinājies uzkrājumu apjoms", "category": "Finanses", "body": "To atklāj \" SEB  bankas\" veiktā aptaujas. Vienlaikus šī gada sākumā pieaugusi arī to cilvēku skaits, kuriem vispār nav uzkrājuma. Pēdējos sešos mēnešos 32% Latvijas iedzīvotāju bijuši spiesti sākt tērēt savus uzkrājumus, kas ir par gandrīz 30% vairāk nekā pirms gada un aptuveni tikpat, cik pērnā gada septembrī. Visbiežāk uzkrājums samazinājies iedzīvotājiem vecumā no 50 līdz 59 gadiem (37%) un senioriem no 60 līdz 74 gadiem (35%). Savukārt palielināt savus uzkrājumus pēdējā pusgada laikā varējuši vien 12% aptaujāto, kas ir par vienu procentpunktu mazāk nekā rudenī un par diviem procentpunktiem mazāk nekā pirms gada. Veiksmīgāk uzkrājumu palielinājuši jaunieši vecumā no 18 līdz 29 gadiem (22%), savukārt vismazāk – iedzīvotāji no 50 līdz 59 gadu vecumam (4%). \"Satraucoši vērtējams tas, ka pēdējā pusgada laikā ir pieaugusi to Latvijas iedzīvotāju daļa, kuriem vispār nav uzkrājuma. Pērn rudenī šādi atbildēja 24% aptaujāto un tas bija mazāk nekā pavasarī, bet šoreiz bez uzkrājuma ir jau vairāk nekā ceturtā daļa Latvijas iedzīvotāju jeb 27% respondentu. Tas skaidrojams ar ziemas sezonas lielajām izmaksām gan par apkuri un elektrību, gan par citām precēm, kas lika atvērt krājkasīti un izmantot visus pieejamos finanšu līdzekļus. Šī gada pieredze pierāda uzkrājuma esamības svarīgumu. Tāpēc tiklīdz tēriņi samazināsies, ikvienam būtu jāsāk domāt par \"drošības spilvena\" atjaunošanu vai izveidošanu, ja tas vēl nav. SEB bankas aptaujas dati liecina, ka pēdējos sešos mēnešos 2% Latvijas iedzīvotāju ir sākuši veidot naudas uzkrājumus,\" komentē \"SEB bankas\" Privātpersonu segmenta vadītāja Elīna Kalniņa. Baltijas valstīs visvairāk to, kuri pēdējā pusgada laikā bijuši spiesti sākt tērēt savus uzkrājumus, ir Igaunijā – 46%, bet vismazāk Lietuvā – 25%. Vienlaikus Lietuvā ir vismaz cilvēku, kuri pēdējā pusgadā spējuši palielināt savu \"drošības spilvenu\" – vien 9%. Igaunija palielināt uzkrājumu varēja katrs sestais. Iedzīvotāju aptauju Latvijā pēc bankas pasūtījuma 2023. gada februārī veica uzņēmums \"Norstat\". Tajā piedalījās 1006 respondenti vecumā no 18 līdz 74 gadiem", "link": "https://www.delfi.lv/bizness/37293360/bankas_un_finanses/55267622/tresdalai-latvijas-iedzivotaju-samazinajies-uzkrajumu-apjoms"},
{"title": "Tikpat kā nemaksā, bet cilvēki uzkrāj tāpat – kādus krājrīkus piedāvā bankas", "category": "Finanses", "body": "Latvijas iedzīvotāju krāšanas paradumi pēdējos gados ir uzlabojušies, liecina Latvijas Bankas un komercbanku dati. Tomēr vēl aizvien ir, kur augt, – šobrīd drošības spilvens izveidots 35% cilvēku. Bankas to cenšas veicināt, veidojot krājrīkus. Pagājušais gads ar strauji augošo inflāciju un komunālo pakalpojumu sadārdzinājumu rudenī un ziemā, visticamāk, patukšoja iedzīvotāju iekrājumus, bet labā ziņa, kā min eksperti, ja salīdzina ar krīzi 2008. gadā: krietni vairāk cilvēku bija iekrājumi, no kuriem segt lielākos izdevumus. To rāda arī Latvijas Bankas pasūtītā un \"Latvijas Faktu\" veiktā iedzīvotāju finanšu pratības aptauja 2022. gada oktobrī. Bankas Finanšu pratības daļas vadītāja Aija Brikše stāsta, ka, salīdzinot ar 2019. gadu, par 9% pieaudzis to iedzīvotāju skaits, kuriem ir izveidots finansiāls drošības spilvens vismaz trīs mēnešu izdevumu apmērā. \"Pēdējo trīs gadu laikā cilvēki ir vairāk uzkrājuši, mazāk saskārušies ar finanšu grūtībām. Kopējā finansiālā noturība ir uzlabojusies. Šāds uzkrājums ir būtisks atbalsts tik augstas nenoteiktības apstākļos. Pat ja tas nav jāizmanto, tas rada drošības sajūtu. Ir svarīgi, lai šāda tendence turpinātos", "link": "https://www.delfi.lv/bizness/37293360/bankas_un_finanses/55264152/tikpat-ka-nemaksa-bet-cilveki-uzkraj-tapat-kadus-krajrikus-piedava-bankas"},
{"title": "Uzņēmējdarbības digitalizācijai pieejami 95 milj. eiro", "category": "Finanses", "body": "Šā gada 22. februārī atklātas pirmās trīs  Ekonomikas ministrijas  (EM) izstrādātās Atveseļošanas fonda atbalsta programmas uzņēmējdarbības digitalizācijai, kuru ietvaros plānots sniegt atbalstu komersantiem 95,14 miljonu eiro apjomā. Uzņēmumu digitālās transformācijas sekmēšanai EM kopumā ieviesīs piecas jaunas Atveseļošanas fonda atbalsta programmas. Līdz ar to periodā līdz 2026. gada 30. jūnijam kopumā plānots sniegt atbalstu vismaz 7000 komersantiem, uzņēmējdarbības digitālajā transformācijā, kā arī digitālo pakalpojumu un nepieciešamo spēju un prasmju attīstībā kopumā ieguldot 139,4 miljonus eiro Atveseļošanas fonda investīcijas. Eiropas Komisijas  pārstāvniecības Latvijā vadītāja Zane Petre: \"Lai nodrošinātu digitālo pāreju, Latvijas Atveseļošanas un noturības plānā ir paredzēti vairāk nekā 365 miljoni eiro jeb 21% no kopējā finansējuma apjoma. Reformas un investīcijas jāveido tā, lai veicinātu digitālo pārkārtošanos gan individuālā, gan uzņēmējdarbības un publiskā sektora līmenī. Digitālo risinājumu apgūšanas palielināšana uzņēmumos ir nepieciešama, lai veicinātu kvalitatīva darbaspēka pieejamību, uzlabotu konkurētspēju un noturību krīzes situācijās, kā arī palielinātu inovāciju līmeni\". Atbalsta programmas \"Atbalsts Digitālo inovāciju centru un reģionālo kontaktpunktu izveidei\" kopējais finansējums ir 10 miljoni eiro, kuras ietvaros Latvijas Informācijas tehnoloģiju klasteris un Latvijas Digitālais akselerators darbosies kā vienas pieturas aģentūras, kas padziļināti izvērtēs komersantus, sniedzot tehnisko ekspertīzi, apmācības, prasmju pilnveidi, lai tiktu īstenota digitālā transformācija. LIAA  īstenotās atbalsta programmas \"Atbalsts procesu digitalizācijai komercdarbībā\" kopējais finansējums ir 40,14 miljoni eiro un tās ietvaros līdz 2026. gada 30. jūnijam atbalstu saņems vismaz 200 komersanti. LIAA komersantiem būs pieejams atbalsts jaunu programmatūru un iekārtu ieviešanai uzņēmumos, nodrošinot iekšējo procesu digitalizāciju komercdarbībā un produktivitātes paaugstināšanā. LIAA sniegs atbalstu procesu digitalizācijai, kas tiks izmaksāts gala labuma guvējam: • mikro un maziem komersantiem būs pieejams atbalsts līdz 5000 EUR, • MVU, lieliem komersantiem, NVO, valsts kapitālsabiedrībām būs pieejams atbalsts līdz 100 tūkst. eiro. \" Altum \" īstenotās atbalsta programmas \"Finanšu instrumenti komersantu digitālās transformācijas veicināšanai\" kopējais finansējums ir 45,14 miljoni eiro un tās ietvaros līdz 2026. gada 30. jūnijam kopumā plānots atbalstīt 133 digitālās transformācijas projektus, piesaistot privāto līdzfinansējumu 37 miljonu eiro apmērā. \"Altum\" komersanti varēs saņemt aizdevumu uzņēmumu digitalizācijas, automatizācijas un robotizācijas veicināšanai. Atbalsts komersantiem būs pieejams aizdevuma veidā ar iespēju dzēst pamatsummu, izpildot digitālās attīstības ceļa kartes nosacījumus. Aizdevuma minimālais apmērs 100 tūkstoši eiro, maksimālais apmērs – 7 miljoni eiro. Aizdevuma termiņš – līdz 10 gadiem. Kapitāla atlaide aizdevuma pamatsummas dzēšanai būs pieejama līdz 35% apmērā no projekta kopējām izmaksām (ievērojot valsts atbalsta reģionālās intensitātes nosacījumus), bet ne vairāk kā 1 miljons eiro, ja tiks izpildīti ceļa kartē noteiktie priekšnosacījumi", "link": "https://www.delfi.lv/bizness/37293360/bankas_un_finanses/55271414/uznemejdarbibas-digitalizacijai-pieejami-95-milj-eiro"},
{"title": "Naudu jāmāk nopelnīt, noturēt un tad pavairot, saka finanšu treneris", "category": "Finanses", "body": "Lai varētu naudu krāt un ieguldīt, ir jābūt finanšu līdzekļiem, kas netiek izmantoti galvenajām ikdienas vajadzībām – pārtikai, mājoklim, komunālajiem maksājumiem, sakaru pakalpojumiem. Pirmais solis, lai saprastu, kur nauda tiek tērēta un vai ir iespējams kaut ko ietaupīt, ir savu finanšu pārskatīšana un dokumentēšana. Par to arī raidījumā “Nākotnes kapitāls” runā finanšu treneris, programmas “ Neatkarīgais investors ” un raidījuma “Pieci.lv” vadītājs Valters Vestmanis.  Viņš atzīst, ka, augot “vienkāršā latviešu” ģimenē, pats ar investēšanu un šādiem finanšu jautājumiem nesaskārās un reāla iepazīšanās ar finanšu pasauli un investīcijām notika, mācoties universitātē un sākot strādāt finanšu nozarē. “Pirmais ieguldījums man īstenībā arī nebija nekas šausmīgi interesants, tas bija trešais pensiju [līmenis],” saka Vestmanis, norādot, ka pirmais ieguldījums tirgos tiešākā veidā bija plaši diversificēts attīstīto valstu indeksu fonds: “Tas bija pirmais tāds, ko ārpus trešā pensiju līmeņa pats nopirku.” Arī šobrīd viņa portfelis, kā pats saka, nav nekas “šausmīgi aizraujošs”. Proti, tur ir šie paši indeksu fondi, trešais pensiju līmenis, ļoti maza daļa ir kriptovalūtas, kas nopirktas tikai tādēļ, lai pasekotu tirgum, un nekustāmais īpašums, kurā viņš pats dzīvo.  Par kriptovalūtām viņš saka, ka ātri sapratis – tas viņam nav īsti “pa ceļam”.  Arī individuālu uzņēmumu akcijas viņš nemeklē. “Ja tiešām tas patīk, tiešām tev patīk meklēt uzņēmumus, analizēt tos, mēģināt uzminēt, kas tirgū notiks, ja tas ir tāds kā sava veida hobijs, kas rada lielu prieku, tad to var darīt, tas var būt interesanti. Mani pašu tas nav īsti nekad tā līdz galam interesējis,” saka Vestmanis, piebilstot, ka, lasot grāmatas par tirgus pareģošanu, ir sapratis, ka tā ir nelietderīga lieta, ja vēlies nopelnīt naudu.", "link": "https://www.delfi.lv/bizness/37293360/bankas_un_finanses/55264120/naudu-jamak-nopelnit-noturet-un-tad-pavairot-saka-finansu-treneris"},
{"title": "Mājokļu kreditēšanā pieaug vidējā aizņēmumu summa, secinājusi 'Swedbank'", "category": "Finanses", "body": "Hipotekāro aizņēmumu vidējā summa 2022. gadā ir sasniegusi 75 300 eiro, kas ir par 3000 eiro vairāk nekā 2021. gadā, liecina \" Swedbank \" dati par aizņēmumiem privātpersonām dzīvokļu vai privātmāju iegādei un celtniecībai. Banakā \"Delfi Bizness\" informēja, ka visvairāk hipotekāro kredītu (62%) ir izsniegts vecuma grupā no 31 līdz 45 gadiem. Šajā vecuma grupā vidējā aizņēmuma summa ir vēl augstāka – 2022. gadā tā sasniedza 88 tūkstošus eiro. Vidējā summa īpašumu iegādei tā saucamajos jaunajos projektos pērn sasniedza 107 tūkstošus eiro, kas par 10 tūkstošiem eiro pārsniedz 2021. gada vidējo aizņēmumu. \"Swedbank\" dati rāda, ka A klases dzīvoklim, kas ir ar visaugstāko energoefektivitāti, vidēji aizņemas 115 000 eiro, bet mājoklim, kas nav energoefektīvs, vidējā aizņēmuma summa ir 99 000 eiro. Banka secinājusi, ka energoefektīvus īpašums pērk ar nedaudz mazāku platību – no 56 līdz 75 kvadrātmetriem, kamēr zemākas energoefektivitātes klases īpašumus līdz 100 kvadrātmetru platībā. Šos īpašumus visbiežāk var atļauties mājsaimniecības, kuru ienākumi pārsniedz 3000 eiro uz ģimeni. “Neskatoties uz milzīgo nenoteiktību, kā arī vairākkārtējo Eiropas Centrālās bankas aizdevuma likmju celšanu, kreditēšana mājokļu iegādei vai celtniecībai ir sekmīgi turpinājusies. Kopējais izsniegto hipotekāro aizdevumu apjoms privātpersonām pērn tikai par trim procentpunktiem atpaliek no 2021. gada rādītāja, kas esošajos apstākļos vērtējams kā ļoti labs rādītājs. Redzam, ka vēlme iegādāties savu īpašumu ar augšupejošu tendenci turpinās arī šogad, jo pieteikumu skaits kredītiem pirmajos mēnešos ir būtiski lielāks, nekā pērnā gada nogalē,” norāda \"Swedbank\" Hipotekārās kreditēšanas jomas vadītājs.Normunds Dūcis. \"Swedbank\" dati arī rāda, ka pēdējo gadu laikā pakāpeniski mazinās dzīvokļu, bet pieaug privātmāju popularitāte. Dzīvokļu iegādes darījumi aizvien veido lielāko daļu – 73% – no kopējā apjoma, bet auguši arī privātmāju darījumi, sasniedzot 26% no kopējā apjoma. Tas ir par pieciem procentpunktiem vairāk, nekā 2019. gada nogalē. “Salīdzinot privātmāju un dzīvokļu iegādes darījumus, secināms, ka aizvien vairāk aizņēmēju izšķiras par labu privātmājas celtniecībai. 39% no hipotekāro kredītu portfelī esošajām privātmājām ir pavisam jaunas – uzceltas dažu pēdējo gadu laikā. Vēl 27% ir uzbūvētas no 2000. gada līdz 2020. gadam, un tikai trešdaļa no pērn iegādātajām privātmājām ir vecākas par 2000. gadu. Savukārt dzīvokļu tirgū ir pretēja aina – divas trešdaļas no dzīvokļiem, kuru iegādei esam piešķīruši aizdevumus, atrodas mājās, kas būvētas pirms 2000. gada. Tiesa, pēdējā gada laikā ir pieaudzis arī dzīvokļu skaits jaunajās mājās, un jāuzsver, ka 70% no visiem pirmreizējā tirgus īpašumiem ir ar A klases energoefektivitāti,” stāsta Dūcis. Visvairāk – 51% – no hipotekāro kredītu kopapjoma pērn izsniegts nekustamo īpašumu iegādei un būvniecībai Rīgā. Seko Pierīgas reģions (27%), kura popularitāte gada laikā ir jūtami pieaugusi (+ trīs procentpunkti). Savukārt galvaspilsētas dominance aizņēmumu apjoma ziņā ir samazinājusies par diviem procentpunktiem. Salīdzinot vidējās aizdevumu summas, līderpozīcijās ir Pierīgas reģions ar 105 tūkstošiem eiro, kam seko Rīgas pilsēta (75 tūkstoši eiro) un Zemgales novads (64 tūkstoši eiro). Trešdaļa no visiem aizņēmējiem hipotekāro kredītu ir ņēmuši kopā ar līdzaizņēmēju, bet vidējie aizņēmēju ienākumi sasniedz 2275 eiro mēnesī (iekļaujot līdzaizņēmēja ienākumus). 46% aizņēmēju ikmēneša ienākumi pārsniedz 2000 eiro. Interesanti, ka par 14 procentpunktiem pērn ir pieaudzis to aizņēmēju skaits, kuru ienākumi pārsniedz 3000 eiro mēnesī. Kopumā šādu aizņēmēju pērn bija 20% no visiem hipotekāro kredītu saņēmējiem.", "link": "https://www.delfi.lv/bizness/37293360/bankas_un_finanses/55272826/majoklu-kreditesana-pieaug-videja-aiznemumu-summa-secinajusi-swedbank"},
{"title": "Tiesa noraida 'Baltic International Bank' pagaidu aizsardzības lūgumu par bankas darbības apturēšanu", "category": "Finanses", "body": "Administratīvā apgabaltiesa ir noraidījusi \" Baltic International Bank \" pagaidu aizsardzības lūgumu attiecībā uz Finanšu un kapitāla tirgus komisijas ( FKTK ) lēmumu apturēt bankas darbību. Apgabaltiesas lēmumu var pārsūdzēt Augstākās tiesas Administratīvo lietu departamentā 14 dienu laikā no pilna lēmuma izveides dienas. Pilns tiesas lēmums tiks sastādīts 2.martā. Tiesā skaidroja, ka lēmums pieņemts attiecībā uz pagaidu aizsardzības lūgumu, savukārt lietas izskatīšana par \"Baltic International Bank\" pieteikumu atcelt un apturēt FKTK lēmumus notiks 23. martā. Banka ir lūgusi tiesu atcelt divus FKTK 2022. gada 12. decembra lēmumus - par \"Baltic International Bank\" darbības apturēšanu un noregulējuma neveikšanu, komisijas 13. decembra lēmumu par noguldījumu nepieejamību, kā arī 21. decembra lēmumu par garantēto atlīdzību izmaksām. Latvijas Bankā, kurai kopš šā gada ir pievienota FKTK, aģentūrai LETA iepriekš norādīja, ka Eiropas Centrālajai bankai (ECB) ir iesniegts priekšlikums par \"Baltic International Bank\" licences anulēšanu. \"Ja ECB pieņems lēmumu par kredītiestādes licences anulēšanu, tad atbilstoši likumam  Latvijas Banka  iesniegs tiesā pieteikumu par kredītiestādes likvidāciju un likvidatora iecelšanu,\" skaidroja Latvijas Bankā. Tāpat Latvijas Bankā atzīmēja, ka ir iespējami vairāki tālākie scenāriji attiecībā uz \"Baltic International Bank\" nākotni, kas ir atkarīgi gan no bankas un tās akcionāru tālākajām darbībām, gan arī no ECB lēmuma. Savukārt ECB pārstāvji aģentūrai LETA komentāru par licences anulēšanas procesu \"Baltic International Bank\" nesniedza. Jau ziņots, ka FKTK pērn 12.decembrī ārkārtas sēdē nolēma apturēt finanšu pakalpojumu sniegšanu \"Baltic International Bank\". FKTK atzina \"Baltic International Bank\" par tādu finanšu iestādi, kas ir nonākusi vai nonāks finanšu grūtībās, un nolēma neveikt \"Baltic International Bank\" noregulējumu, proti, neīstenot pasākumus bankas darbības stabilizēšanai. Šādu lēmumu FKTK pieņēma, jo banka ilgstoši nevarēja nodrošināt dzīvotspējīgas stratēģijas ieviešanu. Līdzšinējā darbības stratēģija neatbilda bankas iespējām un nav īstenojama, tāpēc banka ilgstoši nenodrošināja pelnītspējīgu biznesa modeli. Tāpat bankai bija nopietni iekšējās pārvaldības trūkumi, tostarp noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā. Savukārt 13.decembrī tika pieņemts lēmums par noguldījumu nepieejamību bankā. Vienlaikus \"Baltic International Bank\" akcionāri paziņoja, ka nepiekrīt FKTK lēmumam par bankas darbības apturēšanu un vēlās turpināt darbu, jo \"Baltic International Bank\" pietiek kapitāla, un tā ir gatava strādāt arī tālāk, nepieciešamības gadījumā piesaistot jaunu kapitālu un arī jaunus akcionārus. \"Baltic International Bank\" 2022.gada deviņos mēnešos strādāja ar zaudējumiem 7,186 miljonu eiro apmērā, kas ir 3,6 reizes vairāk nekā 2021.gada attiecīgajā periodā. Bankas aktīvi 2022.gada 30.septembrī bija 195,29 miljonu eiro apmērā, kas ir par 7,1% jeb 14,88 miljoniem eiro mazāk nekā 2021.gada beigās, kad \"Baltic International Bank\" aktīvi bija 210,171 miljons eiro. Bankas lielākie akcionāri 2022.gada septembra beigās bija  Valērijs Belokoņs  (38,13%) un Vilorijs Belokoņs (21,3%). Pēc aktīvu apmēra \"Baltic International Bank\" 2021.gada beigās bija 10.lielākā banka Latvijā.", "link": "https://www.delfi.lv/bizness/37293360/bankas_un_finanses/55278760/tiesa-noraida-baltic-international-bank-pagaidu-aizsardzibas-lugumu-par-bankas-darbibas-apturesanu"},
{"title": "'Tele2' tiesā apstrīd IUB iepirkumu par FM mobilo sakaru pakalpojumu nodrošināšanu", "category": "Finanses", "body": "Mobilo sakaru operators SIA \" Tele2 \" tiesā iesniedza prasību pret Iepirkumu uzraudzības biroju (IUB), ar kuru apstrīd  Finanšu ministrijas  (FM) un tās padotībā esošo iestāžu mobilo sakaru pakalpojumu iepirkuma konkursa nolikumā izvirzītās prasības, noskaidrots Administratīvajā rajona tiesā. Tiesa lietu ir izskatījusi rakstveida procesā, un spriedums tiks sagatavots 7. martā. FM sacīja, ka pērnā gada 6. februārī tika izsludināts atklāts konkurss mobilo sakaru pakalpojumu nodrošināšanai FM, tās padotības iestādēm un  Fiskālās disciplīnas padomei . Vēlāk par šī konkursa nolikumā izvirzītajām prasībām \"Tele 2\" kā potenciālais pretendents 22. martā iesniedza IUB iesniegumu, ar kuru apstrīdēja nolikumā izvirzītos saimnieciski visizdevīgākā piedāvājuma vērtēšanas kritērijus. IUB 22. aprīlī atstāja spēkā apstrīdētā nolikuma prasības un atļāva turpināt iepirkuma procedūru, tajā skaitā slēgt iepirkuma līgumu. Ņemot vērā izdoto labvēlīgo administratīvo aktu, FM turpināja konkursu nolikumā un Publisko iepirkumu likumā noteiktajā kārtībā. \"Tele 2\" par lēmumu iesniedza Administratīvās rajona tiesai pieteikumu ar lūgumu atcelt lēmumu un uzlikt par pienākumu FM grozīt nolikumu, izslēdzot no tā vairākus vērtēšanas kritērijus, vienlaikus lūdzot tiesu piemērot pagaidu aizsardzību. Tiesa, izskatot pagaidu aizsardzības lūgumu, lēma to noraidīt. Mobilo sakaru operators lēmumu pārsūdzēja Augstākajā tiesā (AT), bet arī AT \"Tele 2\" blakus sūdzību noraidīja. FM norāda, ka ministrija šajā procesā ir blakus atbildētājs. Pērnā gada septembrī FM iepirkumā uzvarēja mobilo sakaru operators SIA \"Latvijas Mobilais Telefons\" ( LMT ), ar kuru tika noslēgts līgums. Publiski pieejamā informācija liecina, ka līgums starp FM un LMT ir noslēgts uz trīs gadiem un tā summa, ieskaitot pievienotās vērtības nodokli, nepārsniedz 100 000 eiro. \"Firmas.lv\" dati liecina, ka \"Tele 2\" reģistrēts 1995.gadā. Uzņēmuma pamatkapitāls ir 3 486 035 eiro, un tā īpašnieks ir Zviedrijā reģistrēts uzņēmums \"Tele2 Sverige Aktiebolag\". Uzņēmums 2021.gadā strādāja ar 152,2 miljonu eiro apgrozījumu, bet uzņēmuma peļņa sasniedza 31,8 miljonus eiro, kas ir par 2,6 miljoniem eiro mazāk nekā 2020. gadā. LMT reģistrēts 1992.g ada janvārī, un tās pamatkapitāls ir 817 000 eiro, liecina \"Firmas.lv\" informācija. LMT kapitālā 49% pieder \"Telia Company\" un tās meitasfirmai \"Sonera Holding\", pa 23% akciju pieder SIA \" Tet \" un Latvijas Valsts radio un televīzijas centram, bet 5% - SIA \"Publisko aktīvu pārvaldītājs \" Possessor \"\". \"Telia Company\" pieder 49% \"Tet\" kapitāldaļu, bet Latvijas valstij \"Possessor\" personā – 51%.", "link": "https://www.delfi.lv/bizness/37293360/bankas_un_finanses/55281022/tele2-tiesa-apstrid-iub-iepirkumu-par-fm-mobilo-sakaru-pakalpojumu-nodrosinasanu"},
{"title": "No banku klientiem janvārī Latvijā izkrāpj vienu miljonu eiro", "category": "Finanses", "body": "2023. gada janvārī no četru lielāko banku (\" Swedbank \",  SEB , \" Citadele \" un \" Luminor \") klientiem izkrāpto līdzekļu apjoms pārsniedzis 965 tūkstošus eiro. Vislielākā summa – 497 tūkstoši eiro – pretlikumīgi tika iegūti telefonkrāpšanas rezultātā, bet vēl 387 tūkstoši eiro no cilvēkiem iegūti investīciju krāpšanas rezultātā. Šī statistika attiecas uz gadījumiem, kad klienti paši ir apstiprinājuši maksājumus no saviem kontiem, taču atklājies, ka ir notikusi krāpšana. Novērsto krāpšanas mēģinājumu apjoms šā gada janvārī pārsniedz 500 tūkstošus eiro. Kā norāda CERT.LV incidentu apstrādes nodaļas vadītājs Armīns Palms, krāpnieku metodes ir daudzveidīgas: \"Tie ir gan mēģinājumi iekārdināt, piemēram, ar atlaidēm komunālajiem maksājumiem vai fantastisku peļņu no investīcijām, gan centieni iebiedēt, piemēram, draudot ar sodiem par nelikumīgām darbībām ar kriptovalūtu.\"", "link": "https://www.delfi.lv/bizness/37293360/bankas_un_finanses/55283300/no-banku-klientiem-janvari-latvija-izkrapj-vienu-miljonu-eiro"},
{"title": "Uzziņai: Gada ienākumu deklarācija – kas jāzina, raksturīgākās kļūdas un kā novērst parāda veidošanos", "category": "Finanses", "body": "Tuvojoties 1. martam, sarosās daudzi Latvijas iedzīvotāji, jo šis ir datums, kad var sākt iesniegt gada deklarāciju, lai atgūtu pārmaksātos nodokļus. Tiesa gan, daļai cilvēku var nākties vēl papildu piemaksāt, ja izrādīsies, ka izveidojies nodokļu parāds. Ik gadu Valsts ieņēmumu dienests (VID) pamana dažādas kļūdas, ko pieļauj cilvēki, iesniedzot gada deklarāciju – dažkārt tās rodas nezināšanas dēļ, bet dažkārt – steidzoties iesniegt deklarāciju, lai pēc iespējas ātrāk saņemtu naudu. Tomēr šādu kļūdu pieļaušana nereti tieši pretēji – paildzina naudas saņemšanu, jo VID pārbauda datus, aicina precizēt un atkal no jauna pārskata iesniegtos dokumentus. Kā aizpildīt deklarāciju, lai tā nebūtu jāpapildina vai jālabo, naudas izmaksa būtu maksimāli raita, kādas ir raksturīgākās kļūdas deklarācijā, kā novērst nodokļu parāda veidošanos,  kā arī, cik lielas summas izmaksātas un cik – iekasētas, skaidro \"Delfi Bizness\".", "link": "https://www.delfi.lv/bizness/37293360/bankas_un_finanses/55278130/uzzinai-gada-ienakumu-deklaracija-kas-jazina-raksturigakas-kludas-un-ka-noverst-parada-veidosanos"},
{"title": "'Nākotnes kapitāls': Portfeļa izmaiņas uz 2023. gada astoto nedēļu", "category": "Finanses", "body": "Interesanti ka pēc neilga laika Kuzikova porftelis atkal sāk apsteigt pēc ienesīguma “S&P 500” indeksu. Parasti tas notiek, kad indekss atrodas krišanas fāzē, kā tas notika pagājušajā nedēļā. “S&P 500” turpināja kritumu. Iepriekšēja nedēļā indekss pazaudēja 107,35 punktus (-2,63%). Faktiski tas atgriežas uz 11. janvāra pozīciju. Kā parasti par krituma iemesli ir meklējami ASV Centrālās bankas pārstāvju komentāros, ka viņi neplāno mainīt savu politiku un turpinās celt likmes. Šoreiz papildus iemesls bija arī mazumtirdzniecības milžu “Wallmart” (WMT) un “The Home Depot Inc.” (HD) ziņojumi par saviem plānotiem ienākumiem, kas šogad būs zemāki nekā paredzēja eksperti. Abu tirgotāju nākotnes plānus ietekmēja gan tas, ka pircēji sāk meklēt lētākas alternatīvas, gan arī, ka pats pieprasījums samazinās, it īpaši celtniecības sektorā. Arī Baltijā akciju tirgus pozitīvā tendence beidzās. Lai arī nebija būtisku kritumu, izaugsmes periods ir nobremzējies. Tas visticamāk ir saistīts ar ziemas ievilkšanos un faktu, ka nu aizvien vairāk privātpersonu sāk izjust dzīves dārdzību. Aģentūra LETA ziņoja, ka Rīgas biržas indekss \"OMX Riga\" šonedēļ samazinājās par 0,17%. Viļņas biržas indekss \"OMX Vilnius\" šonedēļ palielinājās par 0,3%, bet \"OMX Tallinn\" šonedēļ samazinājās par 0,62%. Kopējais Baltijas biržu indekss \"OMX Baltic Benchmark GI\" šonedēļ samazinājās par 0,65%. Kriptovalūtu tirgū “ Bitcoin ” nedēļas sākumā sasniedza 25 tūkstošus par monētu, kas bija augstākais punkts, kas pieredzēts pēdējā pusgadā. Taču entuziasms tirgos nesaglabājās un nedēļas beigās “Bitcoin” vērtība bija jau ap 23 tūkstošus robežas ar tendenci sarukt. Kopīga situācija ar Kuzikova akcijām ir šāda: Iepriekšēja nedēļā jau 11 no 17 akcijām parādīja negatīvo tendenci. Lielāko izaugsmi parādīja “Mosaic Co” (MOS) akcijas +0,18% un “SHELL” (SHEL) +0.1%. Vislielāko vērtības kritumu parādīja turpināja rādīt “ Disney ” (DIS) ar –0,21%, un “NextEra  Energy ” (NEE) - 0,18%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Kā tika plānots iepriekšēja nedēļā es investēju mazumtirdzniecības sektorā, turklāt izlīdzināju arī ieguldījumu proporciju starp abām akcijām: PG un WMT,” norāda Kuzikovs. Turpinot proporcionāli investēt visos segmentos šonedēļ investīcijas ies enerģētikas segmentā. “Iepriekšējās nedēļās esmu nedaudz papildinājis savu “Bitcoin” daļu, bet nu esmu nolēmis veltīt tuvāko divu nedēļu ieguldījumus Baltijas akcijām,” saka Vilūns", "link": "https://www.delfi.lv/bizness/37293360/bankas_un_finanses/55282630/nakotnes-kapitals-portfela-izmainas-uz-2023-gada-astoto-nedelu"},
{"title": "Jaunais 'zelta drudzis'. Uzņēmumi iegulda mākslīgajā intelektā, investori – uzņēmumos", "category": "Finanses", "body": "Lai gan darbs pie dažādiem mākslīgā intelekta un mašīnmācīšanās projektiem notiek jau kopš pagājušā gadsimta 50. gadiem, kad Dārtmutas koledžā ASV tika formāli aizsākta mākslīgā intelekta izpēte, tieši pēdējos gados plašāk izskan ziņas par “robotu smadzenēm” un biznesa pasaule sāk pamanīt tām reālu pielietojumu. Šī gada lielākais publiskais notikums ir “Chat GPT” – sistēma, kas, ņemot talkā mašīnmācīšanos, spēj sarunāties un pat sniegt cilvēkiem lietderīgus padomus, piemēram, kā salikt kopā izjauktu datoru vai pagatavot lazanju. Tas pārsteidza sabiedrību un ieinteresēja lielos tehnoloģiju milžus, kuri nu steidz izmantot tehnoloģiju iestrādnes savos produktos un pakalpojumos. Savukārt finanšu pasaule ir saskatījusi potenciālu peļņu, un, ja iepriekšējos gados investorus aizrāva tādi vārdi kā “kripto” un  NFT , tad šogad nauda, visticamāk, tiks ieguldīta mākslīgajā intelektā un mašīnmācīšanās segmentā. “Chat GPT”, kas pagājušā gada novembrī kļuva publiski pieejams, pievērsa ne tikai lielu sabiedrības uzmanību. Tas lika saausīties arī tehnoloģiju sektoram, jo, kā janvāra izskaņā ziņoja “The Washington Post”, tehnoloģiju milzis “ Microsoft ” ieguldīs 10 miljardus dolāru sistēmas izveidotājā “OpenAI” un plāno izmantot ļoti lietderīgo mākslīgo intelektu savās iekārtās un interneta meklētājā “Bing”. “Reuters” raksta, ka “Microsoft” mākoņdatu pakalpojums “Azure” kopā ar mākslīgo intelektu varētu būt būtisks solis uz priekšu lielo datu izmantošanā.", "link": "https://www.delfi.lv/bizness/37293360/bankas_un_finanses/55273818/jaunais-zelta-drudzis-uznemumi-iegulda-maksligaja-intelekta-investori-uznemumos"},
{"title": "FID pērn saņēmis 281 aizdomīgu darījumu ziņojumu par ES noteikto sankciju apiešanu", "category": "Finanses", "body": "Tostarp visbiežāk ziņojumus par aizdomīgiem darījumiem FID saņem no kredītiestādēm, bet ziņojumu skaits sāk pieaugt arī, piemēram, no grāmatvežiem, kā arī šogad gaidāms, ka FID saņems ziņojumus par sankciju apiešanu arī no auditoriem. Platacis prognozēja, ka šogad FID varētu saņemt līdzīgu vai pat lielāku skaitu ziņojumu nekā pagājušajā gadā. Viņš uzsvēra, ka kopējais aizdomīgu darījumu ziņojumu skaits pērn ir nedaudz virs sešiem tūkstošiem, tādēļ ziņojumi par sankciju apiešanu veido diezgan būtisku darba daļu. Visiem šiem ziņojumiem ir visaugstākā prioritāte un katrs tiek padziļināti izskatīts. Lielākā daļa, pēc FID analīzes, tiek nosūtīta tālākai izmeklēšanai pēc piekritības Valsts drošības dienestam (VDD) vai Valsts ieņēmumu dienesta Muitas pārvaldei. Visbiežāk FID saņem ziņojumus par tā saucamajām sektorālajām sankcijām, kad uz Krieviju vai Baltkrieviju nedrīkst eksportēt un importēt konkrētas preces, bet ir uzņēmumi vai cilvēki, kas to tomēr cenšas darīt. Ziņojumu skaits pēc Krievijas iebrukuma Ukrainā ir pieaudzis katru mēnesi un lielākais skaits bija pērn novembrī - 50 ziņojumu. Decembrī un janvārī bija vērojams neliels kritums, bet tas, pēc FID pārstāvja teiktā, ir paredzami gadu mijas mēnešos. Platacis atzina, ka sankciju apiešanas gadījumu skaita pieaugums ir saistīts gan arvien plašākajām sankcijām, kuras Eiropas Savienība (ES) pēc iebrukuma Ukrainā attiecināja uz Krieviju un Baltkrieviju, gan ar to, ka cilvēki ir izdomājuši, kā sankcijas apiet. \"Turklāt lielākajā daļā ziņojumu mēs redzam, ka cilvēki nevis netīšām vai nezināšanas dēļ, bet apzināti ir vēlējušies apiet sankcijas, ļoti labi apzinoties, ka tā nedrīkst un tas ir aizliegts. Peļņas nolūkos cilvēki vienalga cenšas izdomāt kādas shēmas,\" atzina FID vadītājs. Visbiežāk redzamā shēma ir, ka uzņēmums, kurš jau gadu desmitiem ir sadarbojies ar Krieviju, reģistrē jaunu uzņēmumu un atver bankas kontu kādā trešajā valstī, kas nav pakļauta sankcijām. Visbiežāk tas notiek kādā no NVS valstīm. \"Un viss tieši tas pats, kas pirms tam ir noticis pa taisno ar Krieviju, tagad notiek caur trešo saskares punktu. Ir atsevišķi gadījumi, kad mēs redzam tādus oportūnistus, kas sankcijas tieši redz kā iespēju savam biznesam. Pret tiem, protams, nav nekādas tolerances, bet šādu gadījumu nav daudz. Ir arī atsevišķi gadījumi, kad sankciju pārkāpumi tiek veikti nezināšanas dēļ, bet tie tiešām ir atsevišķi gadījumi,\" stāstīja Platacis. Visbiežāk ziņojumus par aizdomīgiem darījumiem FID saņem no kredītiestādēm, bet ziņojumu skaits sāk pieaugt arī no citiem sektoriem. Kā piemēru Platacis minēja ziņojumus no grāmatvežiem. \"Tieši sankciju kontekstā no viņiem ir palielinājies ziņojumu skaits un tiešām kvalitatīvu ziņojumu skaits. Iespējams, tas ir saistīts arī ar cilvēciskajiem, ne tikai profesionālajiem faktoriem. Mēs prognozējam, ka šogad sāksim saņemt ziņojumus par sankciju apiešanu arī no auditoriem, jo pašlaik notiek uzņēmumu 2022.gada darbības pārskatu auditi. Mēs sagaidām, ka, pēc auditu veikšanas, varētu parādīties ziņojumi par sankciju apiešanu,\" prognozēja FID vadītājs. Viņš norādīja, ka pēc aizdomīgo darījumu ziņošanas nosūtīšanas tālāk kriminālprocesi ir sākti gan Valsts drošības dienestā, gan Valsts ieņēmumu dienesta Nodokļu un muitas policijas pārvaldē. No ES Krievijas uzņēmumiem un personām ir aizliegts pārdot vai piegādāt preces un tehnoloģijas, kuras ir saistītas ar gāzes un naftas industriju, aviācijas un kosmosa industriju, transportu un telekomunikācijām, militāro un aizsardzības sektoru, ķimikālijas, ko var izmantot ķīmisko ieroču izgatavošanai, preces ar divējādu pielietojumu, ko var izmantot arī militārām vajadzībām. Jau vēstīts, ka aizvadītajā gadā ir pieaudzis Latvijas eksports uz Krievijas kaimiņvalstīm, turklāt straujš eksporta kāpums ir vērojams virknē preču kategoriju, kurās ietilpst ES sankcijām pakļautas preces. Centrālās statistikas pārvaldes dati par ārējo tirdzniecību liecina, ka, piemēram, uz Kazahstānu Latvijas preču eksports pērn ir sasniedzis 118 miljonu eiro vērtību, kas ir 2,5 reizes vairāk nekā 2021.gadā. Uz citām NVS valstīm eksporta vērtība ir zemāka, taču izcelšanas vērta ir arī, piemēram, Kirgizstāna, uz kuru Latvijas eksporta apmēri ir auguši 3,5 reizes - līdz 24 miljoniem eiro, un Armēnija, uz kuru eksports pieaudzis 2,7 reizes - līdz 23 miljoniem eiro.", "link": "https://www.delfi.lv/bizness/37293360/bankas_un_finanses/55277170/fid-pern-sanemis-281-aizdomigu-darijumu-zinojumu-par-es-noteikto-sankciju-apiesanu"},
{"title": "Finanšu treneris: Grāmata, kas uzlaboja produktivitāti", "category": "Finanses", "body": "\"Jebkurš noteikti ir izjutis šo stāvokli - strādājot darbā, lasot grāmatu, gludinot veļu vai spēlējot datorspēles,\" saka finanšu treneris, daloties ar pieredzi, kad pēc tam, pārtraucot nodarbi, jūtamies kā tikko pamodušies un atkal plašāk uztveram vidi kurā atrodamies, jo bijām sakoncentrējušies tikai uz konkrētu darbību. \"Šo stāvokli parasti sasniedzam neapzināti, taču ir iespējams tajā nonākt arī apzināti,\" saka Vestmanis. Proti, spēja ieiet šādā stāvoklī ir tā, kas atšķir produktīvus cilvēkus, kuri spēj dienas laikā paveikt daudz, no tiem, kuri visu dienu ir aizņemti, bet galu galā neko īsti neizdara. Un tas, visdrīzāk, ilgtermiņā atspoguļosies katra atalgojumā. Jaunākajā video Vestmanis dalās ar 5 produktivitātes celšanas principiem no šīs grāmatas, kurus izmantoju ikdienā, lai celtu savu produktivitāti (un ienākumus). Šo video piedāvā programma \" Neatkarīgais investors \" sadarbībā ar \" Delfi Bizness \", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko YouTube kanālam  \"Finansiālā neatkarība\" , kurā pieejama noderīga informācija par dažādiem finanšu, pensiju, biznesa un pašizaugsmes jautājumiem. Ja tevi interesē attīstīt ieguldīšanas prasmes, dodies  šeit , lai reģistrētos bezmaksas ieguldīšanas vebināram, kuru jau drīzumā vadīs  Toms Kreicbergs .", "link": "https://www.delfi.lv/bizness/37293360/bankas_un_finanses/55119740/finansu-treneris-gramata-kas-uzlaboja-produktivitati"},
{"title": "Akciju cenas krīt. Vai tehnoloģiju gigants 'Apple' virzās uz norietu?", "category": "Finanses", "body": "1976. gadā dibinātā kompānija ilgas desmitgades nebija nekas tāds, ko ārpus ASV dzīvojošie zinātu, jo tās radītie produkti nebija plaši pieejami un nebija tik interesanti masu auditorijām. Lai gan, kā atgādina \"The New York Times\", 1979. gadā dators \"Apple II\" piedāvāja pirmo digitālo kalkulācijas tabulu. \"Apple\" iekārta kļuva par sensāciju, jo revolucionizēja teju visu biznesa pasauli.  Nākamais lielais pieturpunkts kompānijas vēsturē, kas to padarīja par milzi, kāds tas ir tagad, nāca 2007. gadā – \"iPhone\". Lai gan citi telefonu ražotāji jau vairākus gadus pirms tam eksperimentēja ar dažādām funkcijām, kas mūsdienās ir standarts pat lētākajam viedtālrunim, \"Apple\" spēja to visu apvienot, dažos gadījumos uzlabot un, galvenais, pārdot masu patērētājam. Kompānija, kas bija jaunpienācēja mobilo tālruņu arēnā, vien neilgā laikā noslaucīja no ceļa \"Nokia\", \"Ericsson\" un citus ražotājus.  Tā nu arī aizvadītos piecpadsmit gadus uzņēmums ir bijis konstantā izaugsmes virzienā – jauni produkti, jaunas ražotnes, jauni klienti, jauni pakalpojumi un šķietami neapstādināms uzņēmuma akciju cenu kāpums. Tomēr 2022. gads, kad, kā teicis ne viens vien eksperts, \"lētas naudas laiks\" beidzās, iecirta robu arī \"Apple\" akciju vērtībā. Daži jau metušies pareģot, ka uzņēmums ir pārvērtēts un nu sāksies gan akciju cenas vērtības kritums, gan paša uzņēmuma sarukšana.  40 gadu izaugsme\"Apple\" pirmo reizi biržā \"izgāja\" vien četrus gadus pēc uzņēmuma dibināšanas – 1980. gada 12. decembrī. Investīciju ziņu un analīzes medijs \"The Motley Fool\" 2019. gadā veica aprēķinu, cik daudz naudas investors būtu nopelnījis, ja 1980. gadā būtu iegādājies \"Apple\" akcijas par 100 dolāriem.", "link": "https://www.delfi.lv/bizness/37293360/bankas_un_finanses/55119854/akciju-cenas-krit-vai-tehnologiju-gigants-apple-virzas-uz-norietu"},
{"title": "Latvijas četru lielāko banku klientiem pērn izkrāpti 12,04 miljoni eiro", "category": "Finanses", "body": "Kopumā 2022. gadā īstenoti 5354 krāpšanas gadījumi, kas ir par 2,1% vairāk nekā 2021. gadā, kad tika īstenoti 5246 krāpšanas gadījumi. Vienlaikus pagājušajā gadā novērsti 5085 krāpšanas gadījumi par kopumā 5,607 miljoniem eiro. Salīdzinājumā ar 2021. gadu novērsto krāpšanas gadījumu skaits samazinājies par 14,6%, bet novērsto krāpšanas gadījumu apmērs palielinājies par 72,2%. 2022. gadā četrās lielākajās Latvija bankās konstatēti 2226 telefonkrāpšanas gadījumi, izkrāpjot 2,961 miljonu eiro. Tāpat konstatēti 1987 investīciju krāpšanas gadījumi, izkrāpjot 5,104 miljonus eiro, un 1141 cita veida krāpšanas gadījums, izkrāpjot 3,972 miljonus eiro. Salīdzinājumā ar 2021. gadu telefonkrāpšanas gadījumu skaits samazinājies par 30%, izkrāptajai summai sarūkot par 40,2%. Vienlaikus investīciju krāpšanas gadījumu saits pērn pieaudzis par 55,1%, izkrāptajai summai augot par 14,5%, bet cita veida krāpšanas gadījumu skaits palielinājies par 45,4%, izkrāptajai summai pieaugot 2,4 reizes. Pagājušajā gadā izdevies novērst 1769 telefonkrāpšanas mēģinājumus par 1,424 miljoniem eiro, 3020 investīciju krāpšanas mēģinājumus par 3,173 miljoniem eiro un 296 citus krāpšanas mēģinājumus par 1,01 miljonu eiro. 2021. gadā Latvijā četru lielāko banku klientiem, pašiem apstiprinot maksājumu, izkrāpto līdzekļu apmērs sasniedza kopumā 11,064 miljonus eiro. Vienlaikus 2021. gadā izdevās novērst krāpšanas mēģinājumus 3,257 miljonu eiro apmērā. Latvijā lielākā banka pēc aktīvu apmēra ir \" Swedbank \", seko \" SEB  banka\", banka \" Citadele \" un \" Luminor Bank \" filiāle Latvijā, liecina Finanšu kapitāla tirgus komisijas un Finanšu nozares asociācijas dati.", "link": "https://www.delfi.lv/bizness/37293360/bankas_un_finanses/55122978/latvijas-cetru-lielako-banku-klientiem-pern-izkrapti-12-04-miljoni-eiro"},
{"title": "Akciju cenas pieaug, ASV inflācijai samazinoties", "category": "Finanses", "body": "Akciju cenu pieaugumu arī atbalstīja augošs optimisms par Ķīnas ekonomikas atkalatvēršanu. Eiropas galveno biržu indeksi sasniedza augstākos līmeņus vairāku mēnešu periodā. Parīzes biržas indekss īslaicīgi pārsniedza 7000 punktu atzīmi pirmoreiz kopš pērnā februāra, bet Frankfurtes biržas indekss noslēdza tirdzniecības sesiju virs 15 000 punktiem pirmoreiz kopš pērnā februāra. Pēc tam, kad pagājušajā gadā inflācija ASV pieauga līdz gadu desmitu augstākajiem līmeņiem, investori gaidīja jaunākos datus par ASV patēriņa cenu indeksu (CPI), kas var norādīt uz FRS nākamo soli. ASV Nodarbinātības ministrijas ceturtdien publiskotie dati liecina, ka gada inflācija ASV decembrī samazinājusies līdz 6,5% salīdzinājumā ar 7,1% novembrī, tādējādi reģistrēts zemākais līmenis kopš 2021.gada oktobra, turklāt inflācijai kritums fiksēts sesto mēnesi pēc kārtas. Tikmēr salīdzinājumā ar iepriekšējo mēnesi patēriņa cenas ASV decembrī samazinājušās par 0,1%, kas seko 0,1% kāpumam novembrī. Toties, neietverot pārtikas produktu un enerģijas cenas, gada inflācija ASV decembrī veidojusi 5,7%, bet mēneša inflācija bijusi 0,3% līmenī. \"Kamēr aina nodarbinātības jomā vēl arvien ir laba, FRS būs apmierināta, redzot, ka arī inflācijas prognoze uzlabojas,\" sacīja tiešsaistes tirdzniecības platformas IG galvenais tirgus analītiķis Kriss Bošamps. Pasaules naftas cenas pieauga pēc prognozēm par energoresursu pieprasījuma palielināšanos Ķīnā, tai izbeidzot stingros Covid-19 ierobežošanas pasākumus. ASV biržu indekss \"Dow Jones Industrial Average\" ceturtdien pieauga par 0,6% līdz 34 189,97 punktiem, indekss \"Standard & Poor's 500\" kāpa par 0,3% līdz 3983,17 punktiem, bet indekss \" Nasdaq  Composite\" palielinājās par 0,6% līdz 11 001,10 punktiem. Londonas biržas indekss FTSE 100 ceturtdien pieauga par 0,9% līdz 7794,04 punktiem, Frankfurtes biržas indekss  DAX  30 kāpa par 0,7% līdz 15 058,30 punktiem, bet Parīzes biržas indekss CAC 40 palielinājās par 0,7% līdz 6975,68 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 1,3% līdz 78,39 ASV dolāriem par barelu. \"Brent\" markas jēlnaftas cena Londonas biržā kāpa par 1,6% līdz 84,03 dolāriem par barelu. Eiro vērtība pret ASV dolāru ceturtdien pieauga no 1,0757 līdz 1,0854 dolāriem par eiro, britu mārciņas vērtība pret ASV dolāru kāpa no 1,2146 līdz 1,2214 dolāriem par mārciņu, bet ASV dolāra vērtība pret Japānas jenu samazinājās no 132,45 līdz 129,27 jenām par dolāru. Eiro vērtība pret britu mārciņu pieauga no 88,56 līdz 88,84 pensiem par eiro.", "link": "https://www.delfi.lv/bizness/37293360/bankas_un_finanses/55123792/akciju-cenas-pieaug-asv-inflacijai-samazinoties"},
{"title": "'ABLV Bank' aktīvi pērn atgūti 112,4 miljonu eiro apmērā", "category": "Finanses", "body": "Likvidējamās \" ABLV Bank \" likvidatori pagājušajā gadā atguvuši aktīvus kopumā 112,442 miljonu eiro apmērā, kas ir 2,5 reizes mazāk nekā 2021. gadā, liecina bankas publiskotā informācija. Vienlaikus bankas likvidācijas izdevumi 2022.gadā veidoja 35,308 miljonus eiro, kas salīdzinājumā ar 2021.gadu ir samazinājums par 18,9%. Tādējādi kopš 2018.gada 13.jūnija, kad sākās bankas pašlikvidācijas process, \"ABLV Bank\" likvidatori atguvuši kopumā gandrīz 1,259 miljardus eiro, tostarp 2018.gadā tika atgūti 355,493 miljoni eiro, 2019.gadā - 393,767 miljoni eiro, 2020.gadā - 109,797 miljoni eiro, bet 2021.gadā - 287,058 miljoni eiro. Savukārt \"ABLV Bank\" likvidācijas izdevumi kopš pašlikvidācijas procesa sākuma kopumā veido 173,146 miljonus eiro, tostarp bankas likvidācijas izdevumi 2018.gadā bija 21,046 miljonu eiro apmērā, 2019.gadā - 36,873 miljonu eiro apmērā, 2020.gadā - 36,386 miljonu eiro apmērā, bet 2021.gadā - 43,533 miljonu eiro apmērā. 2022.gada decembrī \"ABLV Bank\" likvidatori atguvuši bankas aktīvus 881 000 eiro apmērā, kas ir 2,6 reizes mazāk nekā mēnesi iepriekš. No izsniegtajiem kredītiem atgūti 855 000 eiro, bet no kustamās un citas mantas pārdošanas - 26 000 eiro. Savukārt \"ABLV Bank\" likvidācijas izdevumi decembrī bija 2,39 miljonu eiro apmērā, tostarp darbiniekiem izmaksājamā darba samaksa un izmaksājamie atlaišanas pabalsti, iekļaujot nodokļus, bija 788 000 eiro, nepieciešamie izdevumi bankas mantas uzturēšanai un nepieciešamo darba telpu uzturēšanai likvidācijas laikā - 136 000 eiro, likvidatoru un likvidatoru palīgu atlīdzība, iekļaujot nodokļus, - 83 000 eiro, naudas un finanšu instrumentu glabāšanas izdevumi - 4000 eiro, bet citi likvidācijas izdevumi bija 1,379 miljoni eiro. Pārskats arī liecina, ka 2022.gada 31.decembrī \"ABLV Bank\" pieteikto kreditoru prasījumi bija 1,225 miljardu eiro apmērā, kas ir par 26,5% mazāk nekā 2021.gada beigās, kad pieteiktie kreditoru prasījumi bija 1,666 miljardu eiro apmērā. \"ABLV Bank\" kasē un prasībās uz pieprasījumu pret centrālajam bankām decembra beigās bija 1,031 miljards eiro, bankas prasības pret kredītiestādēm bija 136,165 miljoni eiro, kredītos banka bija izsniegusi 32,868 miljonus eiro, ieguldījumi finanšu instrumentos bija 31,096 miljoni eiro, bet ieguldījumi radniecīgo un asociēto uzņēmumu pamatkapitālā veidoja 140,932 miljonus eiro. Kopumā \"ABLV Bank\" aktīvi 2022.gada 31.decembrī bija 1,433 miljardu eiro apmērā. Savukārt bankas kapitāls un rezerves decembra beigās bija 178,992 miljoni eiro. Publiskotajā informācijā arī minēts, ka līdz 2022.gada beigām vairāk nekā 16 000 bankas bijušo klientu ir atguvuši noguldījumus bankā. Klientiem ar konta atlikumiem līdz 100 000 eiro kopumā izmaksāti 452,9 miljoni eiro no \"ABLV Bank\" pārskaitītās summas Noguldījumu garantiju fondā. Tāpat norit darbs ar kreditoriem, kuru prasījumu apmērs decembra beigās veidoja kopumā 1,22 miljardus eiro. Kreditoru prasījumu izmaksas tiek veiktas tikai tad, ja pēc pārbaudes netiek konstatēti normatīvos noteiktie šķēršļi šādu izmaksu veikšanai. Pārbaudes veic bankas nolīgta starptautiska konsultantu komanda no \"Ernst & Young\". Līdz decembra beigām pārbaudes pabeigtas 2830 kreditoriem. Maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV  Finanšu ministrijas  Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī Korupcijas novēršanas un apkarošanas birojs (KNAB) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/55123758/ablv-bank-aktivi-pern-atguti-112-4-miljonu-eiro-apmera"},
{"title": "Birža 'Crypto.com' atlaidīs 20% darbinieku", "category": "Finanses", "body": "\"Crypto.com\" piektdien paziņoja, ka samazinās štatu par aptuveni 20%, jo kriptovalūtu biržas saskaras ar nozares mēroga izaicinājumiem, ko radīja FTX un citu kriptovalūtu biznesu sabrukums pagājušajā gadā. Singapūrā bāzētā uzņēmuma paziņojums seko ar bažām par tā naudas rezervēm un maksātspēju visā nozarē. Šonedēļ arī \"Coinbase Global\" un \"Huobi\" paziņoja par saviem plāniem atlaist aptuveni 20% darbinieku. Kāds avots aģentūrai \"Reuters\" pagājušajā nedēļā pastāstīja, ka arī \"Genesis\" ir likvidējis darbavietas, kas atbilst 30% no tās darbaspēka.", "link": "https://www.delfi.lv/bizness/37293360/bankas_un_finanses/55123858/birza-cryptocom-atlaidis-20-darbinieku"},
{"title": "Valsts atbalstu mājokļa iegādei izmanto 41% 'Luminor' klientu", "category": "Finanses", "body": "Aizvadītajā gadā 41%  Luminor  bankas \"Luminor\" klientu saņēma hipotekāro kredītu, izmantojot AS \"Attīstības finanšu institūcijas \" Altum \"\" (\"Altum\") programmas jaunajiem speciālistiem un ģimenēm, \"Delfi Bizness\" pavēstīja bankā. \"Luminor\" dati liecina, ka \"Altum\" atbalstu arī pērn vairāk izmantoja ģimenes ar bērniem – tas bija 71% gadījumos, savukārt 29% finansējuma saņēmēju ar valsts atbalstu ir jaunie speciālisti, kas ir par ceturtdaļu vairāk nekā gadu iepriekš. “Bankas pēdējo divu gadu novērojumi liecina, ka hipotekārais kredīts ar \"Altum\" atbalstu galvenokārt (95%) tiek saņemts mājokļa iegādei, lielākoties dzīvokļu iegādei, bet 5% – privātmāju būvniecībai. Finansējumu privātmāju iegādei vai būvniecībai visvairāk izvēlas jaunās ģimenes ar bērniem, kamēr jauniem speciālistiem aktuālāka ir dzīvokļu iegāde. Visvairāk mājokļus iegādājas Rīgā, kā arī Pierīgā, savukārt ārpus galvaspilsētas mājokļa kredīts ar \"Altum\" atbalstu visbiežāk ticis izmantots Jelgavā un Liepājā,” stāsta \"Luminor\" mājokļu kreditēšanas vadītājs Kaspars Sausais. Joprojām 35% gadījumu \"Luminor\" klienti ar \"Altum\" atbalstu izvēlas iegādāties dzīvokļus padomju laikā būvētās ēkās jeb sērijveida dzīvokļus, taču gandrīz tikpat populāri ir arī dzīvokļi jaunajos projektos, kas veido trešdaļu no \"Luminor\" piešķirtajiem mājokļu kredītiem ar \"Altum\" atbalstu. Sausais atzīmē, ka valsts atbalsts sava mājokļa iegādei jaunajiem speciālistiem un ģimenēm ar bērniem ir nozīmīgs atspaids, kuru iedzīvotāji labprāt izmanto. \"Vienlaikus mēs novērojam, ka pagājušajā gadā ir pieaugusi jauno speciālistu aktivitāte sava mājokļa iegādē. Saglabājoties augstai inflācijai, pieaugot cenām un  Euribor  procentu likmei, samazinās iedzīvotāju pirktspēja, tāpēc pieprasījums pēc valsts atbalsta mājokļa iegādei saglabāsies arī nākotnē,” prognozē bankas pārstāvis.. Šobrīd vidējais \"Luminor\" izsniegtais mājokļa kredīta apmērs ar \"Altum\" atbalstu ģimenēm ar bērniem sasniedz 103 tūkstošus eiro, savukārt jaunajiem speciālistiem – 92 tūkstošus eiro. Ikmēneša kredīta maksājums ģimenēm ar bērniem ir vidēji ap 580 eiro, bet jaunajiem speciālistiem – ap 510 eiro.", "link": "https://www.delfi.lv/bizness/37293360/bankas_un_finanses/55129544/valsts-atbalstu-majokla-iegadei-izmanto-41-luminor-klientu"},
{"title": "Sezonas laukstrādniekiem paredzēts īpašs nodokļu režīms, norāda VID", "category": "Finanses", "body": "Lauku atbalsta dienests  (LAD) un  Valsts ieņēmumu dienests  ( VID ) atgādina, ka tie lauksaimnieki, kuri laikā no 1. aprīļa līdz 30. novembrim nodarbina laukstrādniekus sezonas rakstura darbos, no šo darbinieku algām var maksāt iedzīvotāju ienākuma nodokli 15% apmērā, bet ne mazāka kā 0,70 eiro katrā nodarbināšanas dienā. Sezonas laukstrādnieku reģistrācijai darba devējiem jāizmanto LAD  Elektroniskā pieteikšanās sistēma  (EPS) (papildus VID minētie darbinieki nav jāreģistrē), tajā reģistrējot ienākumu gūšanas dienu, noslēgto līgumu formu un sezonas laukstrādniekiem aprēķināto atlīdzību par darbu. EPS ir nodrošināta iespēja lauksaimniekiem (darba devējiem) iegūt apkopotā veidā visus mēneša laikā ievadītos datus un aprēķināto nodokļa apmēru, lai tos iesniegtu VID standartizētā formā vienu reizi mēnesī. Lai lauksaimnieks varētu piemērot saviem sezonas darbiniekiem atviegloto nodokļu režīmu, tam ir jāatbilst šādiem nosacījumiem: Savukārt, lai sezonas laukstrādnieka ienākumiem varētu piemērot 15% iedzīvotāju ienākuma nodokļa likmi, tam ir jāatbilst šādiem trim nosacījumiem: Gadījumā, ja sezonas laukstrādnieks vienā un tajā pašā zemnieku saimniecībā ir nodarbināts 65 kalendārās dienas pēc kārtas un viņa ienākumi mēnesī pārsniedz 3000 eiro, šādas darbinieks ir jāreģistrē Valsts ieņēmumu dienestā kā darbinieks un turpmāk no viņa ienākumiem pilnā apmērā jāmaksā iedzīvotāju ienākuma nodoklis un valsts obligātās sociālās apdrošināšanas iemaksas. Plašāka informācija pieejama LAD tīmekļvietnē izvēlnē  \"Sezonas laukstrādnieki\"  un VID tīmekļvietnē sadaļā \"Nodokļi/Iedzīvotāju ienākuma nodoklis/Informatīvie un metodiskie materiāli\" informatīvajā materiālā \" Sezonas laukstrādnieku ienākuma nodoklis \".", "link": "https://www.delfi.lv/bizness/37293360/bankas_un_finanses/54190420/sezonas-laukstradniekiem-paredzets-ipass-nodoklu-rezims-norada-vid"},
{"title": "'Swedbank“ eksperts: 'viss slikti' posms kā izdevīgs laiks jauniem ieguldījumiem", "category": "Finanses", "body": "Ilgtermiņa labklājības veidošanā ieguldījumi ir neatņemama sastāvdaļa. To pēdējos gados apzinās arī arvien vairāk Latvijas iedzīvotāju, kuri sākuši ieguldīt brīvos līdzekļus finanšu tirgos. Tāpēc likumsakarīgi, ka brīdī, kad finanšu tirgi piedzīvo būtiskas svārstības vai kritumu, daudzus pārņem bažas un satraukums. Tas ir saprotams, jo vairumam cilvēku ikdienas steigā nav laika un vēlmes aktīvi sekot līdz izmaiņu pamatojumam. Arī profesionāļi pēdējā laika notikumus uztvēruši gana nemierīgi, taču, izprotot procesu kopsakarības, ir skaidrs, ka esam periodā, kad ilgtermiņā ir labas iespējas veikt izdevīgus ieguldījumus, saka \" Swedbank  Private Banking\" investīciju jomas vadītājs Mārtiņš Purgailis. \"Swedbank\" eksperts piedāvā savu viedokli par iespējām, ko esošā situācija paver potenciālajiem investoriem. Ilgtermiņa labklājības veidošanā ieguldījumi ir neatņemama sastāvdaļa. To pēdējos gados apzinās arī arvien vairāk Latvijas iedzīvotāju, kuri sākuši ieguldīt brīvos līdzekļus finanšu tirgos. Tāpēc likumsakarīgi, ka brīdī, kad finanšu tirgi piedzīvo būtiskas svārstības vai kritumu, daudzus pārņem bažas un satraukums. Tas ir saprotams, jo vairumam cilvēku ikdienas steigā nav laika un vēlmes aktīvi sekot līdz izmaiņu pamatojumam. Arī profesionāļi pēdējā laika notikumus uztvēruši gana nemierīgi, taču, izprotot procesu kopsakarības, ir skaidrs, ka esam periodā, kad ilgtermiņā ir labas iespējas veikt izdevīgus ieguldījumus. Īsumā atskatoties uz pagājušo gadu, jāsecina, ka 2022. gads kopumā finanšu tirgos nav bijis pozitīvs. Nozīmīgas svārstības un kritumi bija ikdiena. Amerikāņu kalniņu pieminēšana finanšu tirgu kontekstā absolūti nebija pārspīlējums. Un to parāda arī finanšu tirgus raksturojošie indeksi. 2022. gadā kopumā pasaulē akcijas kritušas par 18% (MSCI ACWI Index (USD)). Tikai daži zīmīgi piemēri – Tesla akcijas vērtība samazinājās par 68% un turpina kritumu arī šī gada pirmajās dienās. Meta Platforms (Facebook) akcijas vērtība samazinājās par 64% un pat divas reizes piedzīvoja akcijas kritumus lielākus par 20% vienas dienas laikā. Vienlaikus, vērtējot 2022. gadu, ir jāņem vērā, ka 2021. gadā finanšu tirgos bija izteikts optimisms un pārspīlēti pieaugumi. Tas bija gads, kad redzējām miljardierus sacenšamies par to, kurš pirmais lidos kosmosā. Tajā brīdī viņu dienas kartībā visticamāk nebija risināmi būtisski finansiālu problēmu jautājumi, un piederošo uzņēmumu akciju cenas piedzīvoja rekordus. Tāpat centrālo banku īstenotā monetārā politika pēdējos gados bija stimulējoša un šādi tā būtu turpinājusies, ja vien nenotiktu vairāki neparedzēti notikumi, kas noveduši pie pašreizējās situācijas. Covid-19 pandēmija izraisītu daudz smagāku ekonomisko krīzi, ja vien valdības un centrālās bankas neīstenotu pasākumus, lai mazinātu negatīvo finansiālo ietekmi iedzīvotājiem un uzņēmumiem. Vienkāršiem vārdiem sakot – tika iedarbināta naudas drukāšanas mašīna, lai ekonomika neapstātos, un tas neizbēgami atstāja iespaidu uz inflāciju. Tam visam klāt nāca pandēmijas rezultātā sabojātās piegāžu ķēdes, kad uzņēmumiem bija apgrūtinoši saražot un nosūtīt savas preces gala patērētājiem, kuri nemazināja pieprasījumu, kā rezultātā palielinājās cenas. Piegāžu ķēžu problēmas tika uzskatītas par pārejošu problēmu un līdz ar pandēmijas beigām tām bija jābeidzas. Tomēr Krievijas uzsāktais karš Ukrainā un tam sekojošais energoresursu straujais cenu pieaugums piemeta pagali jau degošajā inflācijas ugunskurā. Tas bija brīdis, kad centrālajām bankām bija jārīkojas izlēmīgi. Inflācija  ir sasniegusi pēdējās desmitgadēs vēl nebijušus augstumus, kas var novest pie nekontrolētas cenu – algu pieauguma spirāles. Lielākās centrālās bankas ir izvirzījušas augsto inflāciju kā galveno problēmu un draudu tuvākajā nākotnē. 2022. gadā ASV un Eiropas centrālās bankas ieviesa stingru monetāro politiku, ar mērķi samazināt inflāciju un tuvināt to atkal diviem procentiem. Šī mērķa sasniegšana ir noteikta kā prioritāra. Rezultātā – augstākas aizņemšanās likmes nozīmē lielākus kredīta maksājumus uzņēmumiem un mājsaimniecībām. Tas kopumā samazina uzņēmumu peļņu, kā arī mājsaimniecību vēlmi un spēju tērēt. Arī valstīm pieaug parādu apkalpošanas izdevumi. Šādi pretvēji atdzesē ekonomiku, un nav izslēgta recesija ASV un Eiropā, kas jau ir atstājis negatīvu ietekmi uz finanšu tirgiem. ASV ir lielākais finanšu tirgus, un tendences ASV būtiski ietekmē notiekošo citur pasaulē. Šobrīd ASV inflācija samazinās, tomēr līdz noteiktajam mērķim vēl tāls ceļš. ASV Federālo rezervju sistēma turpina paaugstināt bāzes procentu likmi un ziņo, ka turpmāk īstenotā politika būs atkarīga no tā, cik būs izteikta un noturīga inflācijas mazināšanās tendence un vai mazināsies spiediens uz darba tirgu. Ieguldītāji pozitīvi uztvers, ja inflācija mazināsies straujāk par gaidām. Tomēr, ja ziņas nebūs tik iepriecinošas, tas pasliktinās noskaņojumu un arī nākotnes skatījumu, kas nozīmē, ka varam piedzīvot akciju cenu krituma turpinājumu. Eiropā situācija ir samērā līdzīga – Eiropas centrālā banka seko savās darbībās ASV Federālo rezervju sistēmai, bet ar laika nobīdi. 2023. gadā nozīmīgi būs uzņēmumu sniegtie pārskati par rezultātiem un nākotnes prognozēm. Neapšaubāmi, ka būs gan virkne pozitīvu un arī negatīvu pārsteigumu, tomēr svarīgākā būs kopējā tendence. Uzņēmumiem būs grūti saglabāt ienākumus esošajā līmenī, kas ietekmēs to novērtējumu un tas atspoguļosies akciju cenās. Īpaši jāpievērš uzmanība uzņēmumiem ar lielāku aizņemto līdzekļu īpatsvaru, jo līdz ar aizņēmumu izmaksu pieaugumu, tiem var nākties saskarties ar grūtībām, kas labākajā gadījumā samazinās to akciju vērtību, bet sliktākajā – pat ar darbības pārtraukšanu. Bet līdz ar procentu likmju kāpumu, ir arī labas ziņas – parāda vērtspapīriem ir būtiski palielinājies ienesīgums, proti, ASV valsts obligācijas, kuru dzēšanas termiņš ir pēc gada, var iegādāties ar ienesīgumu, kas pārsniedz 4%. Jāatgādina, ka Vācijas valdības obligācijas vēl 2021.gadā bija pat ar negatīvu ienesīgumu, bet šobrīd īstermiņa ienesīgums sasniedzis 2% gadā. Ienesīguma pieaugums ir atgriezis iespēju pelnīt aktīvu klasē, kas ir stabilāka, salīdzinot ar ieguldījumiem akcijās. Tā ir iespēja atkal veidot sabalansētus ieguldījumu portfeļus. Laikā, kad ir tik daudz nenoteiktību gan ekonomikā, gan ģeopolitikā, ir grūti izteikt precīzas prognozes vai, pareizāk sakot, paļaušanās uz tām negarantēs pareizu lēmumu pieņemšanu. Jautājums, kas šobrīd izskan visbiežāk – kad ir gaidāms zemākais punkts finanšu tirgos? Vai tas jau ir bijis vai arī tikai sekos, skaidri būs redzams tikai pēc laika. Bieži ieguldītāji nonāk situācijā, kad saka “tirgi vēl kritīs, un es gaidīšu” līdz “viss jau ir nokavēts, gaidīšu nākamo kritumu”. Skaidrs ir, ka pašlaik lēmums veikt jaunus ieguldījumus ir veiksmīgāks par to, ja tas būtu pieņemts gadu atpakaļ, bet zināt – vai tas būs vēl labāks pēc mēneša vai pusgada, ir kā paļaušanās uz laika prognozēm vairākus mēnešus uz priekšu. Lai arī dzīvojam trauksmainā periodā un ir virkne notikumu, kas ietekmējis un vēl var ietekmēt ieguldījumu vērtību samazinājumu, tam nav jābūt par iemeslu, lai nedomātu un neveiktu jaunus ieguldījumus. Tieši pretēji – esam periodā, kad iepirkties ir izdevīgi, jo finanšu tirgos ir atlaižu laiks. Jāatceras, ka ekonomika attīstās cikliski, kāpumi un kritumi ir raksturīga parādība, un šī brīža situācija nav unikāla. Diversificēti ieguldījumi ir tie, kas pasargās no virknes riskiem, tomēr ne no tirgus riska, kad krīt visa ieguldījumu vērtība kopumā. Šo risku mazina laiks, uz kuru ieguldījums tiek veikts, un tas arī ir viens no galvenajiem faktoriem, kam jāpievērš vērība, izdarot lēmumu. Jo ilgāks laiks ir paredzēts līdz konkrēto līdzekļu izlietojumam kādam mērķim, piemēram, pensijai, bērnu izglītībai vai kādam pirkumam, jo mazāk iespēja ciest zaudējumus. Lai atrastu sev piemērotāko ieguldījumu stratēģiju, aicinu uzdot sev jautājumu – cik daudz laika esmu gatavs veltīt, lai sekotu līdz notikumiem finanšu tirgos un vai man vispār interesē šāda tipa jautājumi? Ja tas neaizrauj un nav laika vai vēlmes pievērsties tiem, tad esat starp vairākumu ieguldītāju. Tāpēc ir radīti virkne gatavi ieguldījumu risinājumi, ko piedāvā bankas un brokeru sabiedrības, kas ļauj izveidot diversificētu portfeli, piemēram, dažādi fondi, dzīvības apdrošināšanas ar uzkrājumu pakalpojumu vai kāds no pensijas uzkrājumu produktiem. Veicot ieguldījumus regulāri un rodot iespējas tos papildināt brīžos, kad cenas ir kritušas, ilgtermiņā sagaidāmi labāki rezultāti. Nenoliedzami šis ir arī iespēju laiks īstermiņa peļņas gūšanai, tomēr šī stratēģija vairāk piemērota cilvēkiem, kuri ikdienā aktīvi seko līdz notikumiem, velta tam laiku, ir ar pieredzi un apzinās riskus ciest arī zaudējumus no kļūdainiem lēmumiem. Ja ir iespēja atlikt daļu no ienākumiem vai ir jau uzkrāti līdzekļi, kurus nav plānots tuvākā laikā izlietot, un nav neviena ieguldījuma pakalpojuma, tad ir īstais brīdis veltīt laiku un izveidot nākotnes ieguldījuma plānu, jo šādi atlaižu periodi nav bieži! Ja domājat noķert tirgus zemāko punktu, tad jāsaprot, ka, tam pienākot, neskan starpbrīža zvans un neviens neaptur tirdzniecību biržā, lai ieguldītājam piešķirtu laiku savas izvēles izdarīšanai.", "link": "https://www.delfi.lv/bizness/37293360/bankas_un_finanses/55131852/swedbank-eksperts-viss-slikti-posms-ka-izdevigs-laiks-jauniem-ieguldijumiem"},
{"title": "Akciju cenas pieaug optimismā par Ķīnu un inflāciju", "category": "Finanses", "body": "Gāzes cenas sasniedza 18 mēnešu zemāko līmeni, mazinoties bažām par tās piegādēm neparasti siltajā Eiropas ziemā. Kritās arī naftas cenas. \"Panikai līdzīgo situāciju no pērnā gada ir nomainījusi pārliecība, ka Eiropa pārcietīs šo ziemu bet jebkādām [gāzes] piegāžu problēmām,\" piezīmē klientiem atzina \"Energi Danmark\" analītiķi. \"Pieprasījums ir zems maigā [ziemas] laika dēļ, kamēr [gāzes] glabātavas ir pilnākas vairāk nekā parasti šajā gada laikā.\" Akciju cenas šogad ir kāpušas, mazinoties bažām par recesiju pēc tam, kad pagājušonedēļ publicēti dati parādīja, ka ASV inflācija sasniegusi zemāko līmeni kopš 2021.gada oktobra. Šie dati vairoja cerības, ka ASV Federālā rezervju sistēma (FRS) nākammēnes pacels procentlikmes par 0,25 procentpunktiem, nevis tik strauji kā iepriekš. Tas mazināja bažas par iespējamu recesiju un ASV un citu valstu ekonomikās. ASV dolāra vērtība pret citām galvenajām valūtām pieauga. Kriptovalūtas \"Bitcoin\" vērtība pakāpās virs 20 000 ASV dolāru, pieaugot investoru gatavībai uzņemties riskus. ASV biržu indeksi \"Dow Jones Industrial Average\", \"Standard & Poor's 500\" un \"Nasdaq Composite\" pirmdien nemainījās, jo ASV bija brīvdiena - Mārtina Lutera Kinga diena - un Volstrītas biržas tāpēc bija slēgtas. Londonas biržas indekss FTSE 100 pirmdien pieauga par 0,2% līdz 7860,07 punktiem, Frankfurtes biržas indekss DAX 30 kāpa par 0,3% līdz 15 134,04 punktiem, bet Parīzes biržas indekss CAC 40 palielinājās par 0,3% līdz 7043,31 punktam. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 1,3% līdz 78,81 ASV dolāram par barelu. \"Brent\" markas jēlnaftas cena Londonas biržā saruka par 1,3% līdz 84,17 dolāriem par barelu. Eiro vērtība pret ASV dolāru pirmdien kritās no 1,0830 līdz 1,0824 dolāriem par eiro, britu mārciņas vērtība pret ASV dolāru saruka no 1,2210 līdz 1,2204 dolāriem par mārciņu, bet ASV dolāra vērtība pret Japānas jenu palielinājās no 127,87 līdz 128,55 jenām par dolāru. Eiro vērtība pret britu mārciņu kritās no 88,89 līdz 88,66 pensiem par eiro.", "link": "https://www.delfi.lv/bizness/37293360/bankas_un_finanses/55133378/akciju-cenas-pieaug-optimisma-par-kinu-un-inflaciju"},
{"title": "'Luminor' emitē obligācijas 300 miljonu eiro vērtībā", "category": "Finanses", "body": "\" Luminor Bank \" ir noslēgusi nenodrošināto obligāciju emisiju 300 miljonu eiro apmērā ar triju gadu termiņu, pavēstīja bankas pārstāvji. Darījums, kas pabeigts 10.janvārī, tiek īstenots saskaņā ar \"Luminor Bank\" izaugsmes stratēģiju, spēcinās bankas atbilstību pašu kapitāla un atbilstīgo saistību minimālajām prasībām (MREL), kā arī uzlabos pasīvu struktūru, uzsver bankas pārstāvji. Šogad 9. janvārī \"Luminor Bank\" pārstāvji virtuāli tikās ar investoriem no visas pasaules un, pēc pozitīvu atsauksmju saņemšanas, 10. janvārī veica obligāciju emisiju. Pirkšanas rīkojumi saņemti no vairāk nekā 90 investoriem visā Eiropā. Investoru pieprasījums no Lielbritānijas veidoja gandrīz pusi no kopējā rīkojumu apjoma, liela interese bija arī no investoriem vāciski runājošā Eiropas daļā un Baltijas valstīs. Bankā atzīmē, ka vērtspapīra cenu bija par 25 bāzes punktiem labāka, salīdzinot ar sākotnējo indikatīvo cenu. Vērtspapīra ienesīgums tika noteikts 7,25% apmērā, kamēr sākotnēji investoriem tika indicēta likme 7,5%. \"Luminor Bank\" finanšu direktors Palle Nordāls norāda, ka, emitējot jaunākās prioritārās obligācijas, ir izdevies no jauna atvērt tirgu Baltijas valstu aizņēmējiem. Investoru interese liecina par \"Luminor Bank\" stabilitāti, un šī emisija ļaus nodrošināt plašākas atbalsta iespējas klientiem, vienlaikus paplašinot darbību Latvijā, Lietuvā un Igaunijā. Obligācijas, kuras emitents ir tiesīgs atpirkt vienu gadu pirms dzēšanas termiņa un ko reitingu aģentūra \"Moody’s\" novērtējusi ar \"Baa1\" reitingu, ir kotētas Īrijas biržā un tika emitētas saskaņā ar \"Luminor Bank\" Eiropas vidēja termiņa parādzīmju (EMTN) programmu un Nodrošināto obligāciju programmu. Viens no darījuma organizētājiem šajā darījumā bija \"Luminor Bank\" Finanšu tirgus departaments (\"Luminor Markets\"). Pēc aktīvu apmēra \"Luminor Bank\" ir ceturtā lielākā banka Latvijā. 2017.gada oktobrī Baltijas valstīs darbu sāka \"Nordea Bank\" un DNB apvienotā banka \"Luminor Bank\", savukārt 2019.gada janvāra sākumā tika pabeigta Baltijas valstīs strādājošo \"Luminor Bank\" pārrobežu apvienošana, bankai turpinot darbību ar centrālo biroju Igaunijā un filiālēm Latvijā un Lietuvā. Bankas stratēģiskais investors ir ASV investīciju kompānija \"Blackstone\".", "link": "https://www.delfi.lv/bizness/37293360/bankas_un_finanses/55134952/luminor-emite-obligacijas-300-miljonu-eiro-vertiba"},
{"title": "Daži akciju indeksi aug, kamēr citi krīt", "category": "Finanses", "body": "Ķīnas ekonomika pērn palielinājās par 3% salīdzinājumā ar 8,1% kāpumu 2021.gadā, tādējādi reģistrēta otra vājākā izaugsme kopš 1976.gada, otrdien ziņoja valsts statistikas birojs. Ķīnas ekonomiku pērn negatīvi ietekmēja koronavīrusa izplatības ierobežošanai paredzētie pasākumi un krīze valsts nekustamo īpašumu sektorā. Dabasgāzes cenas Eiropā sasniedza zemāko līmeni kopš 2021.gada septembra, mazinoties bažām par tās pieprasījumu neparasti siltajā Eiropas ziemā. Eiropas investoru noskaņojumu uzlaboja arī tas, ka Vācijas investoru pārliecības līmeni atspoguļojošais ZEW indekss janvārī paaugstinājies līdz 16,9 punktiem salīdzinājumā ar mīnus 23,3 punktiem decembrī, tādējādi reģistrēts 11 mēnešos augstākais līmenis. \"Krietni labvēlīgāka situācija enerģijas tirgos un Vācijas valdības lēmums ierobežot enerģijas cenas veicinājis šo kāpumu,\" skaidroja ekonomikas izpētes institūts ZEW. Londonas biržas indekss tomēr kritās par 0,1%, tiešsaistes lielveikala \"Ocado\" akcijas cenai sarūkot par vairāk nekā 9% pēc 4.ceturkšņa apgrozījuma datu precizēšanas. ASV biržu indekss \"Dow Jones Industrial Average\" saruka par 1,1%, ko sekmēja investīciju bankas \"Goldman Sachs\" ceturkšņa peļņas samazināšanās par 69% līdz 1,2 miljardiem ASV dolāru, kas savukārt izraisīja tās akcijas cenas krišanos par vairāk nekā 6%. ASV biržu indekss \"Dow Jones Industrial Average\" otrdien kritās par 1,1% līdz 33 910,85 punktiem, indekss \"Standard & Poor's 500\" saruka par 0,2% līdz 3990,97 punktiem, bet indekss \" Nasdaq  Composite\" pieauga par 0,1% līdz 11 095,11 punktiem. Londonas biržas indekss FTSE 100 otrdien kritās par 0,1% līdz 7851,03 punktiem, Frankfurtes biržas indekss  DAX  30 kāpa par 0,4% līdz 15 187,07 punktiem, bet Parīzes biržas indekss CAC 40 palielinājās par 0,5% līdz 7077,16 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 0,4% līdz 80,18 ASV dolāriem par barelu. \"Brent\" markas jēlnaftas cena Londonas biržā kāpa par 1,7% līdz 85,92 dolāriem par barelu. Eiro vērtība pret ASV dolāru otrdien kritās no 1,0822 līdz 1,0794 dolāriem par eiro, britu mārciņas vērtība pret ASV dolāru kāpa no 1,2194 līdz 1,2285 dolāriem par mārciņu, bet ASV dolāra vērtība pret Japānas jenu samazinājās no 128,58 līdz 128,13 jenām par dolāru. Eiro vērtība pret britu mārciņu kritās no 88,75 līdz 87,85 pensiem par eiro.", "link": "https://www.delfi.lv/bizness/37293360/bankas_un_finanses/55136702/dazi-akciju-indeksi-aug-kamer-citi-krit"},
{"title": "Baltijas biržās otrdien lielākais apgrozījums bija ar 'Enefit Green' akcijām", "category": "Finanses", "body": "Baltijas biržās otrdien lielākais apgrozījums bija ar Igaunijas enerģētikas uzņēmuma \" Enefit  Green\" akcijām, liecina tirdzniecības dati. Ar \"Enefit Green\" akcijām veikti 575 darījumi par 550 837 eiro. Vērtspapīru kontus mainīja 125 513 akcijas, kuru cena otrdien samazinājās par 0,68% - no 4,402 eiro līdz 4,372 eiro par akciju. Otrajā vietā pēc apgrozījuma bija tirdzniecība ar Igaunijas finanšu grupas \"LHV Group\" akcijām, ar kurām veikti 478 darījumi par 262 802 eiro. Vērtspapīru kontus mainīja 70 807 akcijas, kuru cena otrdien samazinājās par 0,8% - no 3,735 eiro līdz 3,705 eiro par akciju. Savukārt trešajā vietā bija tirdzniecība ar Lietuvas enerģētikas uzņēmuma \" Ignitis  grupe\" akcijām, ar kurām veikti 306 darījumi par 245 842 eiro. Vērtspapīru kontus mainīja 12 795 akcijas, kuru cena otrdien samazinājās par 0,83% - no 19,34 eiro līdz 19,18 eiro par akciju. No Latvijas uzņēmumiem lielākais apgrozījums - 8283 eiro - otrdien bija ar augsto tehnoloģiju uzņēmuma \" HansaMatrix \" akcijām. Vērtspapīru kontus 19 darījumos mainīja 1185 akcijas, kuru cena otrdien palielinājās par 1,43% - no 6,98 eiro līdz 7,08 eiro par akciju. Kopumā Baltijas regulētajā tirgū otrdien veikti 4012 darījumi par 1 923 904 eiro. Baltijas Alternatīvajā tirgū \"First North\" otrdien veikti 368 darījumi par 56 873 eiro.", "link": "https://www.delfi.lv/bizness/37293360/bankas_un_finanses/55135578/baltijas-birzas-otrdien-lielakais-apgrozijums-bija-ar-enefit-green-akcijam"},
{"title": "Apdrošinātāji un VID apmainīsies ar informāciju par veselības aprūpes pakalpojumu čekiem", "category": "Finanses", "body": "Par 2022.gadā izsniegtajiem veselības aprūpes pakalpojumu čekiem Valsts ieņēmumu dienestam ( VID ) būs iespēja apmainīties ar informāciju ar apdrošināšanas sabiedrībām, lai novērstu iespēju, ka par vienu un to pašu čeku var saņemt dubultu atlīdzību - gan no apdrošinātāja, gan no valsts budžeta, informē Latvijas Apdrošinātāju asociācija (LAA). Tādēļ LAA visiem iedzīvotājiem, kas izmanto veselības apdrošināšanu un sniedz arī iedzīvotāju ienākumu gada deklarāciju VID, atgādina - veselības aprūpes pakalpojumu čekus jākrāj ļoti uzmanīgi, nodalot tos, par kuriem jau saņemta atmaksa no apdrošinātāja, no tiem, kurus varēs iesniegt VID kā attaisnotos izdevumus ienākumu gada deklarācijā. Tāpat jāpiefiksē daļēji apmaksātie čeki un apdrošinātāju segtā un nesegtā summa. Jau 2020.gada nogalē likumā \"Par iedzīvotāju ienākuma nodokli\" apdrošināšanas sabiedrībām tika noteikts pienākums pēc pieprasījuma sniegt VID informāciju par fiziskajai personai atlīdzināto un nesegto medicīnas un ārstniecības pakalpojuma daļu saskaņā ar konkrētu attaisnojuma dokumentu. Šis regulējums par informācijas apmaiņu stājās spēkā no 2022.gada 1.janvāra par 2022. taksācijas gadu un turpmākajiem gadiem. Šobrīd VID un Latvijas apdrošināšanas sabiedrības veido digitālus datu apmaiņas risinājumus automātiskai informācijas apmaiņai par veselības aprūpes pakalpojumu apmaksas čekiem starp VID un apdrošinātājiem. LAA ir dibināta 1993.gada 12.augustā, tā pārstāv Latvijas apdrošināšanas nozares kopējās intereses, lai veicinātu Latvijas apdrošināšanas nozares attīstību. LAA ir 14 biedri - astoņi riska un seši dzīvības apdrošinātāji, kuri kontrolē vairāk nekā 99% no Latvijas apdrošināšanas tirgus. LAA ir Eiropas apdrošinātāju apvienības \"Insurance Europe\" biedrs. Kopš 2004.gada LAA darbojas arī asociācijas ombuds jeb ārpustiesas atlīdzību strīdu izskatīšanas institūcija.", "link": "https://www.delfi.lv/bizness/37293360/bankas_un_finanses/53951017/apdrosinataji-un-vid-apmainisies-ar-informaciju-par-veselibas-aprupes-pakalpojumu-cekiem"},
{"title": "'Luminor' banka emitē obligācijas 300 miljonu eiro vērtībā", "category": "Finanses", "body": "Bankas \" Luminor \" ir noslēgusi nenodrošināto obligāciju emisiju 300 miljonu eiro apmērā ar triju gadu termiņu, informē bankas pārstāvji. Darījums, kas tika pabeigts šā gada 10. janvārī, tiek īstenots saskaņā ar \"Luminor\" izaugsmes stratēģiju, spēcinās bankas atbilstību pašu kapitāla un atbilstīgo saistību minimālajām prasībām (MREL), kā arī uzlabos pasīvu struktūru. Šī gada 9. janvārī \"Luminor\" pārstāvji virtuāli tikās ar investoriem no visas pasaules un 10. janvārī veica obligāciju emisiju. Investoru pieprasījums bija liels, tika saņemti pirkšanas rīkojumi no vairāk nekā 90 investoriem visā Eiropā. To apmērs ļāva \"Luminor\" bankai noteikt vērtspapīra cenu, kas bija par 25 bāzes punktiem labāka, salīdzinot ar sākotnējo indikatīvo cenu. Investoru pieprasījums no Lielbritānijas veidoja gandrīz pusi no kopējā rīkojumu apjoma, liela interese bija arī no investoriem vāciski runājošā Eiropas daļā un Baltijas valstīs. \"Esam gandarīti, ka, emitējot jaunākās prioritārās obligācijas, mums ir izdevies no jauna atvērt tirgu Baltijas valstu aizņēmējiem,\" norāda \"Luminor\" bankas finanšu direktors Palle Nordāls (Palle Nordahl). Obligācijas, kuras emitents ir tiesīgs atpirkt vienu gadu pirms dzēšanas termiņa un ko reitingu aģentūra \"Moody's\" novērtējusi ar \"Baa1\" reitingu, ir kotētas Īrijas biržā un tika emitētas saskaņā ar \"Luminor\" Eiropas vidēja termiņa parādzīmju (EMTN) programmu un Nodrošināto obligāciju programmu. Viens no darījuma organizētājiem šajā darījumā bija \"Luminor\" Finanšu tirgus departaments (Luminor Markets).", "link": "https://www.delfi.lv/bizness/37293360/bankas_un_finanses/55133932/luminor-banka-emite-obligacijas-300-miljonu-eiro-vertiba"},
{"title": "Interese aizdot Latvijai liela, bet aizņemšanās mūsu valstij dārgāka nekā riskantajai Spānijai", "category": "Finanses", "body": "Latvija starptautiskajos finanšu tirgos pagājušajā nedēļā aizņēmās 750 miljonus eiro, un aizdevēju šim finansējumam netrūka – pieprasījums pēc mūsu valsts obligācijām būtiski pārsniedza piedāvāto apjomu, kas liecina, ka investoriem mūsu valsts parādzīmes ir pievilcīgas.  Vienlaikus, neskatoties uz augsto pieprasījumu, Latvijas aizņēmuma likme ir augstāka nekā riskantākām Eiropas valstīm, piemēram, Spānijai, kura tradicionāli izcēlusies ar augstu parāda apjomu. Kādēļ tā un kas gaidāms nākotnē, skaidro portāls \" Delfi Bizness \".", "link": "https://www.delfi.lv/bizness/37293360/bankas_un_finanses/55130000/interese-aizdot-latvijai-liela-bet-aiznemsanas-musu-valstij-dargaka-neka-riskantajai-spanijai"},
{"title": "Palielinājies kriptovalūtu lietotāju skaits Latvijā un Igaunijā, liecina aptauja", "category": "Finanses", "body": "\"Binance\" pārstāve Latvijā Polīna Brotjē vēst, ka gan Latvijas, gan Igaunijas iedzīvotāji blokķēžu tehnoloģijas un  kriptovalūtas  pārsvarā sākuši izmantot pēdējo divu gadu laikā. 38% respondentu Latvijā un 34% respondentu Igaunijā ar kriptovalūtām sākuši nodarboties pēdējā gada laikā. Savukārt 45% Latvijā un 47% Igaunijā par kriptovalūtām interesējas jau vienu līdz divus gadus. Tikai 10% Latvijā un 6% Igaunijā par kriptovalūtām interesējas ilgāk nekā piecus gadus. Trīs līdz piecus gadus ar kriptovalūtām nodarbojas 7% respondentu Latvijā un 13% Igaunijā. Jāmin gan, ka aptauja bijusi salīdzinoši neliela. Kā atklāj uzņēmumā, tad kopumā piedalījās 285 respondenti, tajā skaitā 159 no Igaunijas un 126 no Latvijas. Populārākā kriptovalūtu iegādes un tirdzniecības platforma gan Latvijā, gan Igaunijā ir \"Binance\" kriptovalūtu birža, liecina paša uzņēmuma veikta aptauja. Brotjē norāda, ka kriptovalūtu lietotāji gan Igaunijā, gan Latvijā savus digitālos aktīvus galvenokārt pārvalda ar viedtālruņa palīdzību. Gandrīz puse kriptovalūtu lietotāju Latvijā (47%) un vairāk nekā puse Igaunijā (56%) darbā ar kriptovalūtām izmanto viedtālruņa aplikācijas. 25% Igaunijā un 27% Latvijā ar kriptovalūtām strādā, izmantojot datorus, bet 19% Igaunijā un 26% Latvijā vienlīdz aktīvi izmanto gan viedtālruņus, gan datorus. Aptauja parāda, ka gan Latvijas, gan Igaunijas kriptovalūtu lietotāji līdzās centralizētajām finanšu platformām aktīvi izmanto arī pilnībā neatkarīgus un decentralizētus finanšu risinājumus. Jautājumā par populārākajām decentralizēto finanšu (DeFi) platformām Latvijas un Igaunijas respondentu atbildes nedaudz atšķīrās. Latvijā vispopulārākie ir viedās blokķēdes Ethereum pakalpojumi, ko izmanto 46%. Otrā populārākā ir BNB Chain (38%), bet trešajā vietā ierindojas Polygon (8%). Savukārt Igaunijā vispopulārākā ir BNB Chain (40%), kam seko Ethereum (37%) un Polygon (12%). Latvijas un Igaunijas kriptovalūtu lietotāji nedaudz atšķiras arī stabilo kriptovalūtu izmantošanas jomā. Latvijas respondentu vidū vispopulārākā stabilā kriptovalūta ir BUSD (41%), kam seko Tether (USDT) ar 37% un USDC ar 18%. Savukārt Igaunijā vispopulārākā stabilā kriptovalūta ir USDT (57%), kam seko BUSD (33%) un USDC (9%). Stabilās kriptovalūtas ir radītas, lai atvieglotu savstarpējos norēķinus. Pateicoties to piesaistei citām valūtām vai citiem finanšu instrumentiem, tās nav pakļautas augstām cenas svārstībām, ko regulāri piedzīvo pārējās kriptovalūtas. Nelielas atšķirības ir novērojamas Latvijas un Igaunijas kripto lietotāju vidū attiecībā uz maksājumu karšu izmantošanu. Kripto lietotāji Latvijā ir nedaudz aktīvāki kriptomaksājumu karšu izmantošanas jomā – Latvijā savas kriptomaksājumu kartes nav tikai 43% lietotāju, kamēr Igaunijā kartes nav pasūtījuši 47%. Gan Latvijā, gan Igaunijā vispopulārākās kriptomaksājumu kartes ir kritobiržas \"Binance\" izsniegtās kartes. Gan Latvijā, gan Igaunijā tās lieto 45% respondentu. Kripto lietotāju tiešsaistes aptauju dažādās Latvijas un Igaunijas kripto kopienas tematiskajās grupās \"Binance\" veica 2022. gada nogalē.", "link": "https://www.delfi.lv/bizness/37293360/bankas_un_finanses/55138252/palielinajies-kriptovalutu-lietotaju-skaits-latvija-un-igaunija-liecina-aptauja"},
{"title": "Baltijas biržās trešdien lielākais apgrozījums bija ar 'LHV Group' akcijām", "category": "Finanses", "body": "Ar \"LHV Group\" akcijām veikti 332 darījumi par 238 889 eiro. Vērtspapīru kontus mainīja 63 962 akcijas, kuru cena trešdien palielinājās par 1,21% - no 3,705 eiro līdz 3,75 eiro par akciju. Otrajā vietā pēc apgrozījuma bija tirdzniecība ar Igaunijas enerģētikas uzņēmuma \"Enefit Green\" akcijām, ar kurām veikti 435 darījumi par 223 450 eiro. Vērtspapīru kontus mainīja 51 037 akcijas, kuru cena trešdien palielinājās par 0,09% - no 4,372 eiro līdz 4,376 eiro par akciju. Savukārt trešajā vietā bija tirdzniecība ar Lietuvas enerģētikas uzņēmuma \"Ignitis grupe\" akcijām, ar kurām veikti 163 darījumi par 162 643 eiro. Vērtspapīru kontus mainīja 8467 akcijas, kuru cena trešdien palielinājās par 0,21% - no 19,18 eiro līdz 19,22 eiro par akciju. No Latvijas uzņēmumiem lielākais apgrozījums - 25 871 eiro - trešdien bija ar ieguldījumu pārvaldes uzņēmuma \"Indexo\" akcijām. Vērtspapīru kontus 20 darījumos mainīja 1731 akcija, kuru cena trešdien palielinājās par 1,01% - no 14,85 eiro līdz 15 eiro par akciju. Kopumā Baltijas regulētajā tirgū trešdien veikti 3079 darījumi par 1 309 651 eiro. Baltijas Alternatīvajā tirgū \"First North\" trešdien veikts 301 darījums par 43 323 eiro.", "link": "https://www.delfi.lv/bizness/37293360/bankas_un_finanses/55138900/baltijas-birzas-tresdien-lielakais-apgrozijums-bija-ar-lhv-group-akcijam"},
{"title": "Vairāku Baltijas uzņēmumu akcijām ir izaugsmes potenciāls, min Igaunijas finanšu eksperts", "category": "Finanses", "body": "Starp trim Baltijas valstīm, kā liecina dažādi publiskie dati, aktīvākie investori mīt tieši Igaunijā. Finanšu eksperts un lektors Jāks Rosare (Jaak Roossare) sarunā ar “Delfi Bizness” to skaidro tā, ka jau vairāk nekā desmit gadus valstī darbojas mediji, kas popularizē investēšanu, un tiek gan rakstītas, gan tulkotas grāmatas par sava nākotnes kapitāla uzkrāšanu. Tomēr viņš ir pārliecināts, ka pārējās Baltijas valstis var panākt ziemeļu kaimiņus.  Pirms sākam runāt par 2023. gadu, gribēju pavaicāt: kā vērtējat 2022. gadu? Skatoties no malas, šķiet, ka Baltijas akciju tirgum, lai gan bija vērtības kritums, gāja labāk nekā lielajiem, globālajiem akciju tirgiem. Enefit Linas Agro SAF Tehnika Tātad jūsu Baltijas akciju portfelis gadu noslēdza ar pozitīvu atdevi?", "link": "https://www.delfi.lv/bizness/37293360/bankas_un_finanses/55133590/vairaku-baltijas-uznemumu-akcijam-ir-izaugsmes-potencials-min-igaunijas-finansu-eksperts"},
{"title": "'Personība biznesā': finanšu informācijas sniedzēja 'Kredītinformācijas birojs' vadītājs Jānis Timermanis", "category": "Finanses", "body": "Jānis Timermanis jau desmit gadus ir finanšu informācijas nodrošinātāja \"Kredītinformācijas birojs\" valdes priekšsēdētājs. Brīvajā laikā viņu aizrauj hokejs, grāmatas un ceļošana, un arī savu ideālo dienu viņš iztēlojas ar grāmatu rokās. \"Kredītinformācijas birojs\" uztur datubāzi, kas nodrošina informāciju par Latvijas uzņēmumu un privātpersonu finanšu datiem, kā arī veic uzņēmumu maksāšanas uzvedības, kredītreitinga un maksātnespējas novērtējumu, lai prognozētu attīstības tendences. \"Darbs ar personas datiem prasa ļoti daudz uzmanības detaļām. Katrai kļūdai ir ietekme uz kādu konkrētu personu,\" uzsver Timermanis.  Uzņēmuma vadītājs atzīst, ka viņam nepatīk vārds \"personība\", jo tas asociējoties ar slavenību vai kaut ko unikālu. \"Vienkārši daru savu darbu, cik vien labi to spēju,\" viņš saka.  \"Kredītinformācijas birojs\" ir dibināts 2013. gada maijā. Tā akcionāri ir \" Swedbank \", \" SEB  banka\", \" Luminor Bank \", \" Citadele  banka\" un vācu \"Creditinfo International\". 2021. gadā uzņēmums strādāja ar apgrozījumu 1,3 miljonu eiro apmērā un aptuveni 40 tūkstošu eiro zaudējumiem. atradīsiet šeit Darbam cilvēks velta lielu daļu no savas dzīves. Kāpēc strādājat tieši šajā jomā?  Man patīk puzles. Šis darbs ir kā liela puzle, kur tu lēnām un pacietīgi liec gabaliņu pa gabaliņam, kamēr sāk iezīmēties kopējā bilde. Ir brīži, kad vējš atrauj logu un sajauc daļu no tā, ko pacietīgi esi licis kopā gadiem. Un ir jāsāk no jauna. Tā ir arī šajā darbā. Tas ir kā atgādinājums, ka pacietīgs daudzu cilvēku ikdienas darbs ievieš pasaulē kaut kādu kārtību. Atliek sākt slinkot – un nekavējoties iestājas entropija jeb palielinās \"nekārtības\" daudzums sistēmā.", "link": "https://www.delfi.lv/bizness/37293360/bankas_un_finanses/55116092/personiba-biznesa-finansu-informacijas-sniedzeja-kreditinformacijas-birojs-vaditajs-janis-timermanis"},
{"title": "Pēc uzrāviena akciju cenas pārsvarā krītas", "category": "Finanses", "body": "\"CFRA Research\" galvenais investīciju stratēģis Sems Stovols sacīja, ka ASV dati arī \"izgaismoja recesjas riskus\". Cerības uz Ķīnas ekonomikas atkopšanos sniedza vajadzīgo atbalstu akciju tirgum. Ķīnas vicepremjers Liu He paziņoja Pasaules ekonomikas forumā Davosā, ka izaugsme šogad atjaunosies, valstij atkalatveroties pēc Covid-19 pandēmijas. Ķīnas ekonomikas pieaugums pērn bija lēnākais kopš 1976.gada, neskaitot pandēmijas skarto 2020.gadu, tomēr vēl arvien pārspēja prognozes. Tehnoloģiju milža \"Microsoft\" akcijas cena saruka par 1,9% pēc tam, kad kompānija apstiprināja, ka likvidēs 10 000 darbavietu pesimistiskas ekonomikas prognozes dēļ. ASV biržu indekss \"Dow Jones Industrial Average\" trešdien kritās par 1,8% līdz 33 296,96 punktiem, indekss \"Standard & Poor's 500\" saruka par 1,6% līdz 3928,86 punktiem, bet indekss \"Nasdaq Composite\" samazinājās par 1,2% līdz 10 957,01 punktam. Londonas biržas indekss FTSE 100 trešdien kritās par 0,3% līdz 7830,70 punktiem, Frankfurtes biržas indekss DAX 30 saruka par mazāk nekā 0,1% līdz 15 181,80 punktiem, bet Parīzes biržas indekss CAC 40 palielinājās par 0,1% līdz 7083,39 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 0,9% līdz 79,48 ASV dolāriem par barelu. \"Brent\" markas jēlnaftas cena Londonas biržā saruka par 1,1% līdz 84,98 dolāriem par barelu. Eiro vērtība pret ASV dolāru trešdien pieauga no 1,0788 līdz 1,0797 dolāriem par eiro, britu mārciņas vērtība pret ASV dolāru kāpa no 1,2286 līdz 1,2344 dolāriem par mārciņu, bet ASV dolāra vērtība pret Japānas jenu palielinājās no 128,12 līdz 128,80 jenām par dolāru. Eiro vērtība pret britu mārciņu kritās no 87,80 līdz 87,43 pensiem par eiro.", "link": "https://www.delfi.lv/bizness/37293360/bankas_un_finanses/55139912/pec-uzraviena-akciju-cenas-parsvara-kritas"},
{"title": "Sarucis izsniegto hipotekāro kredītu skaits; vidējā summa turpina augt", "category": "Finanses", "body": "2021. gadā izsniegto mājokļu kredītu skaits atgriezās pirmspandēmijas līmenī, taču pērn tas atkal nedaudz sarucis. Kā liecina \"Kredītinformācijas Biroja\" klientu apkopotie dati, 2022. gadā izsniegti par aptuveni 7% mazāk hipotekāro kredītu. Neskatoties uz skaita kritumu, turpina augt vidējā izsniegtā kredīta summa. \"Pastāvīgs vidējās izsniegtās summas pieaugums vismaz pēdējo septiņu gadu laikā liecina, ka mājokļu cenas turpina augt un pamazām tuvojas ES vidējam līmenim. Ja 2016. gadā vidējā izsniegtā summa bija aptuveni 48 tūkstoši eiro, 2021. gadā – 76 tūkstoši eiro, tad pērn jau 80 tūkstoši eiro. Tas ir pieaugums par aptuveni 67% septiņu gadu laikā,\" secina \"Kredītinformācijas Biroja\" valdes loceklis Intars Miķelsons. Visaktīvākie kredītņēmēji ir vecuma grupā no 31 līdz 40 gadu vecumam, ar kuriem slēdz 45% hipotekāro kredītu līgumu, kā arī no 26 līdz 30 gadiem, kuriem izsniedz katru ceturto mājokļa kredītu (25%). Pieaugot izsniegtā kredīta summai, palielinās arī līgumu atmaksas termiņi. Aizņēmumi līdz 10 gadiem kļūst arvien nepopulārāki, taču līgumi ar termiņu 25 gadi jau sasniedz gandrīz pusi no visiem darījumiem. Ja 2016. gadā uz termiņu virs 25 gadiem tika izsniegti 25% aizdevumu, tad 2022. gadā tie sasniedza jau aptuveni 48%. \"Tā kā tirgū parādās arvien vairāk jauno projektu, kuri energoefektivitātes dēļ šobrīd ir ļoti pieprasīti, bet arī salīdzinoši dārgi, tad šādu īpašumu iegādei arvien vairāk kredītņēmēju izvēlas ņemt kredītu uz maksimālo termiņu. Tāpat mājokļu cenu pieaugums krietni pārsniedz algu pieaugumu, tādēļ kredītņēmēji ir spiesti izvēlēties garākus atmaksas termiņus,\" saka Miķelsons. \"Kredītinformācijas Biroja\" apkopotie dati liecina, ka kredītņēmēji pret savām saistībām izturas arvien atbildīgāk. Ja šobrīd līgumu skaits ar maksājumu kavējumiem virs 60 dienām, kuri pārsniedz 150 eiro, ir aptuveni 0,5%, tad 2016. un 2017. gadā tie bija no 1-2%. Kreditēšanas eksperts skaidro, ka šo gadu laikā, visticamāk, ir uzlabojusies arī kredītiestāžu risku izvērtēšanas politika un klientu kredītspēju izvērtē rūpīgāk nekā iepriekš: \"Mūsu dati liecina, ka no visiem šobrīd aktīvajiem līgumiem, kuri atvērti pēdējo 7 gadu laikā, tikai 1% aizņēmēju ir augsta riska kredītreitings. Tas nozīmē, ka klients jau kavē kādus maksājumus vai tiek prognozēts, ka kavēs tuvāko 12 mēnešu laikā.\" AS \"Kredītinformācijas birojs\" ir licencēts kredītbirojs. Tas darbojas saskaņā ar Latvijas Kredītinformācijas biroju likumu.", "link": "https://www.delfi.lv/bizness/37293360/bankas_un_finanses/55140722/sarucis-izsniegto-hipotekaro-kreditu-skaits-videja-summa-turpina-augt"},
{"title": "Igauņi saņem vairāk – kādēļ Baltijas valstīs atšķiras noguldījumu likmes?", "category": "Finanses", "body": "Bankas visās trijās Baltijas valstīs sākušas nedaudz paaugstināt depozītu likmes, tomēr aizvien tās ir salīdzinoši zemā līmenī.  Tāpat novērojams, ka likmes katrā no valstīm ir atšķirīgas,   liecina kredītiestāžu mājaslapās pieejamā informācija. Būtiski atšķiras arī dažādu vienā valstī strādājošo banku piedāvājums.  Noguldījumu apjoms bankās gan lielā mērā sācis pieaugt uz pieprasījuma noguldījumu jeb vienkārši norēķinu kontā esošās naudas rēķina. Eksperti gan uzsver, ka, turpinot pieaugt monetārās politikas procentu likmēm, gaidāms arī turpmāks termiņnoguldījumu procentu likmju kāpums.  Cik lielā mērā likmes atšķiras un kādēļ noguldījumu likmes Baltijas valstīs nav vienādas, skaidro \"Delfi Bizness\".", "link": "https://www.delfi.lv/bizness/37293360/bankas_un_finanses/55287196/igauni-sanem-vairak-kadel-baltijas-valstis-atskiras-noguldijumu-likmes"},
{"title": "Kas kopīgs senlatviešu gudrībām un investīcijām? Skaidro Toms Kreicbergs", "category": "Finanses", "body": "Jaunus investorus nedienās ieved dzīšanās pēc ātras peļņas, saka finanšu eksperts  Toms Kreicbergs , atgādinot latviešu teicienu par \"labāk zīle rokā\". Viņš skaidro, ka zīle ir uzskatāma par mērenu un atbildīgi iekrātu pelņu, bet lielā nauda ir kā \"krokodils kokā.\" Proti, jauniem investoriem gribas ātri nopelnīt un tāpēc tiek veikti nedroši, riskanti darījumi, kas beigu beigās noved pie zaudējumiem, kamēr saprātīgās iespējas tajā pašā laikā ienestu stabilu, patīkamu peļņu. \"Kāpēc liela peļņa parasti noved pie asarām?\" retoriski vaicā Kreicbergs un paskaidro, ka jaunam investoram trūkst gan pieredz, gan informācijas avoti, kas ir pieejami turīgajiem investoriem. Reālistiski jauns investors var labākajā gadījumā cerēt uz vidējo peļņu tirgū, jo apsteigt tirgus ir grūti. Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko  YouTube  kanālam  \"Neatkarīgais investors\" . Ja arī tevi interesē attīstīt savas ieguldīšanas prasmes,  dodies šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/55139920/kas-kopigs-senlatviesu-gudribam-un-investicijam-skaidro-toms-kreicbergs"},
{"title": "Sāk piedāvāt NBS karavīriem mājokļa kredītus ar 'Altum' garantiju", "category": "Finanses", "body": "Sākot ar šodienu, Nacionālo bruņoto spēku (NBS) karavīri var pieteikties mājokļa kredītam ar ' Altum ' garantiju arī \" SEB \" bankā. Šāda iespēja, kas papildina līdzšinējo \"Altum\" atbalstu ģimenēm ar bērniem un jaunajiem speciālistiem, ir pieejama kopš šā gada 5.janvāra. \"Pirmā banka, kas jau 5.janvārī sāka nodrošināt kredītus ar valsts garantijām, bija \" Swedbank \", tagad pievienojas arī \"SEB\" un \" Luminor \" banka, un drīzumā arī citas bankas, kas jau strādā ar \"Altum\" mājokļu garantijām. Esam saņēmuši pirmos garantiju pieteikumus no bankām un arī apstiprinājuši pirmās garantijas,\" atklāj \"Altum\" sabiedrisko attiecību speciāliste Sandra Eglīte. Garantiju programma banku aizdevumiem pirmās iemaksas veikšanai mājokļa iegādei vai tā būvniecībai NBS karavīriem ir sākta, sadarbojoties  Aizsardzības ministrijai  un \"Altum\". Garantiju nosacījumi ir līdzīgi kā ģimenēm un jaunajiem speciālistiem: \"Jau šobrīd veiksmīgi darbojas trīs \"Altum\" atbalsta programmas, nodrošinot iespēju saņemt aizdevumu mājokļa iegādei vai būvniecībai. Programma ģimenēm un jaunajiem speciālistiem ir ļoti pieprasītas, jo sniedz iespēju ne tikai samazināt pirmās iemaksas apjomu, bet arī saņemt atlaides valsts nodevai. Savukārt subsīdija \"Balsts\" palīdz tikt pie mājokļa daudzbērnu ģimenēm. Jau dažus gadus aizdevumi ar \"Altum\" atbalstu veido aptuveni pusi no jaunpiešķirtajiem mājokļa kredītiem. Pērn šādi kredīti veidoja 43% no kopuma noslēgtajiem darījumiem. No tiem ap 70% ir aizdevumi ģimenēm un ap 30% – jaunajiem speciālistiem. Tāpēc esam priecīgi piedāvāt jaunu iespēju arī NBS karavīriem,\" komentē \"SEB\" bankas Privātpersonu konsultācijas centra vadītājs Māris Opincāns. \"Karavīru atalgojumu veido pamatalgas un vairāku kompensāciju summa, tādēļ līdz šim karavīri bankās nereti saņēma atteikumus hipotekāro kredītu izsniegšanai. Pateicoties jaunajai \"Altum\" programmai, karavīriem būs vienlīdzīgas iespējas saņemt kredītu mājokļa iegādei,\" iepriekš skaidroja Aizsardzības ministrijas parlamentārais sekretārs Jānis Eglīts. Šī jau ir ceturtā \"Altum\" atbalsta programma mājokļu iegādei vai būvniecībai. Kopš 2015. gada tiek izsniegtas garantijas ģimenēm ar bērniem, bet kopš 2018. gada – jaunajiem speciālistiem. Līdz šim institūcija ir izsniegusi 4158 garantijas jaunajiem speciālistiem par 33 miljoniem eiro, kas ļāva saņemt banku aizdevumus ar \"Altum\" garantiju 280 miljonu eiro apjomā. 85,2% no izsniegtajām garantijām ir ņēmuši jaunie speciālisti Rīgā un Pierīgā, kamēr Zemgalē 5,1%, Kurzemē 4,7%, Vidzemē 3,3%, bet Latgalē 1,7%. Izsniegtas garantijas arī 24 tūkstošiem ģimeņu, kurās aug 35 tūkstoši bērnu. Garantiju apjoms ir 190 miljoni eiro. Arī ģimenes ar bērniem sniegto atbalstu visaktīvāk izmantojušas Rīgā un Pierīgā (77,9%). Kurzemē izsniegti 7,5% garantiju, Zemgalē 7,3%, Vidzemē 4,7%, bet Latgalē 2,6%. \"Altum\" sniedz arī vienreizēju subsīdiju \"Balsts\" daudzbērnu ģimenēm (ģimenē ir vismaz 3 bērni vai vismaz 2 bērni un tiek gaidīts trešais) bankas aizdevuma pirmās iemaksas samazināšanai mājokļa iegādei vai būvniecībai. Līdz šim izmaksātas 920 subsīdijas 7,6 miljonu eiro kopsummā, kas aizņēmējiem ir ļāvis saņemt banku aizdevumus 76,5 miljonu eiro apjomā.", "link": "https://www.delfi.lv/bizness/37293360/bankas_un_finanses/55150994/sak-piedavat-nbs-karaviriem-majokla-kreditus-ar-altum-garantiju"},
{"title": "Latvijas Banka anulē 'AIFP Baltic Asset Management' izsniegto licenci", "category": "Finanses", "body": "Latvijas Bankas  uzraudzības komiteja 18. janvārī pieņēmusi lēmumu anulēt akciju sabiedrībai \"AIFP Baltic Asset Management\" izsniegto licenci alternatīvo ieguldījumu fondu pārvaldnieka darbībai, liecina centrālās bankas sniegtā informācija. Šāds lēmums pieņemts, pamatojoties uz akciju sabiedrības \"AIFP Baltic Asset Management\" iesniegumu ar lūgumu anulēt tās licenci alternatīvo ieguldījumu fondu pārvaldnieka darbībai. Saskaņā ar Latvijas Bankas rīcībā esošo informāciju akciju sabiedrība \"AIFP Baltic Asset Management\" ir pilnībā nokārtojusi saistības pret klientiem. Lēmums par licences anulēšanu stājas spēkā ar dienu, kad tas paziņots akciju sabiedrībai \"AIFP Baltic Asset Management\". Latvijas Bankas uzraudzības komiteja darbu sāka 2023. gada janvārī līdz ar  Finanšu un kapitāla tirgus komisijas  integrāciju Latvijas Bankā. Uzraudzības komiteja īsteno finanšu tirgus un Latvijas Bankas uzraudzīto finanšu tirgus dalībnieku uzraudzības stratēģiju, izsniedz, aptur un anulē speciālās atļaujas (licences) darbībai finanšu tirgū un pilda citus ar finanšu tirgus un tā dalībnieku darbības uzraudzību saistītus uzdevumus, kas noteikti uzraudzības komitejas nolikumā.", "link": "https://www.delfi.lv/bizness/37293360/bankas_un_finanses/55139958/latvijas-banka-anule-aifp-baltic-asset-management-izsniegto-licenci"},
{"title": "'Ekselis', kuru pārvaldīs mākslīgais intelekts. Investori 'Microsoft' iegulda piesardzīgi", "category": "Finanses", "body": "Pateicoties ieguldījumiem mākslīgajā intelektā, tehnoloģiju kompānijai \"Microsoft\" šķietami ir iespēja apsteigt konkurentus \"Apple\" un \" Google \" un būt inovāciju līderim. Tas,  kā vēsta mediji , būtiski satraucis konkurējošās kompānijas. Investori gan pagaidām ir bijuši salīdzinoši kūtri. \"Google\" vadība ir sākusi zvanīt trauksmes zvanus un pat \"iesaukusi\" bijušos uzņēmuma vadītājus, lai tie konsultētu, kā uzņēmumam nezaudēt jaunajā digitālajā zelta drudzī. Lai gan \"Microsoft\", iespējams, nav tādas ilggadējo lojālo pircēju armijas, kādu ap sevi pulcē konkurents \" Apple \", Bila Geitsa un Pola Alena dibinātā uzņēmuma iekārtas un programmatūras teju piecdesmit gadu laikā ir pārņēmušas pasauli. Uzņēmējdarbība pasaulē lielā mērā balstās tieši uz \"Microsoft\" digitālo dokumentu radīšanas rīkiem un mākoņservisiem.", "link": "https://www.delfi.lv/bizness/37293360/bankas_un_finanses/55286326/ekselis-kuru-parvaldis-maksligais-intelekts-investori-microsoft-iegulda-piesardzigi"},
{"title": "Uzņēmumi, kuru akcijas šogad būtu vērts iegādāties. Iesaka lietuviešu eksperti", "category": "Finanses", "body": "Baltijas vienotajā akciju tirgū ir 75 dažādi akciju emitenti no Latvijas, Lietuvas un Igaunijas. Tomēr, vērtējot, kuru uzņēmumu akcijas iegādāties, šis skaitlis sarūk, jo starp biržas uzņēmumiem vairāki ir tādi, kuru akciju vērtība ir faktiski statiska, ar tām netiek veiktas nekādas darbības. Investori galveno uzmanību velta \" Nasdaq \" uzturētajam Baltijas Oficiālajam sarakstam, kas ietver \"Nasdaq Tallinn\", \" Nasdaq Riga \" un \"Nasdaq Vilnius\" biržās kotētos uzņēmumus, kuri atbilst vairākiem noteikumiem, viens no tiem – uzņēmuma vērtībai ir jābūt vismaz četri miljoni eiro. Runājot par Lietuvas uzņēmumu akcijām, \"Nasdaq Vilnius\" biržas vadītājs Sauļus Malinausks norāda, ka oficiālajā sarakstā ir 13 uzņēmumi. Lai zinātu, kuros šogad būtu vērts ieguldīt, \"Delfi.lt\" aptaujāja Lietuvas finanšu ekspertus.  Arvīds Jacikevičs, INVL portfeļu pārvaldītājs \"Šī brīža globālā ekonomiskā situācija ir tektonisks lūzuma punkts – desmit gadus ilgušais zemo procentu likmju laiks ir beidzies. Mēs šobrīd pieredzam augstu inflāciju, centrālās bankas plāno celt procentu likmes, un recesijas iespēja ir augsta,\" eksperts ieskicē situāciju, kas jāņem vērā investoriem 2023. gadā, piebilstot, ka nedrīkst aizmirst Baltijai blakus notiekošo karu.  Tādēļ, viņaprāt, šogad jāskatās uz \"kvalitatīvajām\" akcijām, proti, uzņēmumiem, kam ir zemi parādi un spēcīga, pozitīva bilance.  Eksperts iesaka pievērst uzmanību šīm akcijām:  Enerģētikas uzņēmumu grupa \" Ignitis  group\". Jacikevičs norāda, ka uzņēmumam ir stabils ienākumu avots, regulēts biznesa sektors, strauji pieaugoša zaļās enerģijas komponente, laba pozīcija elektroenerģijas tirgū. Tāpat pozitīvi vērtējama stabila dividenžu izmaksa reizi pusgadā. Viņš gan piebilst, ka ir arī zināmi riski – regulatori vai politiķi var pieņemt lēmumus, kas uzņēmumam nav izdevīgi, augstās procentu likmes ietekmēs arī uzņēmuma peļņu, jauno projektu attīstība var iekavēties būvniecības izmaksu sadārdzinājuma dēļ.", "link": "https://www.delfi.lv/bizness/37293360/bankas_un_finanses/55139622/uznemumi-kuru-akcijas-sogad-butu-verts-iegadaties-iesaka-lietuviesu-eksperti"},
{"title": "Vai ziema galā? Kriptovalūtām labākā nedēļa kopš rudens", "category": "Finanses", "body": "Kriptovalūtu tirgus vērtība pagājušā gada laikā sarukusi par aptuveni 1,5 triljoniem dolāru, lēš BBC. Dažādu digitālo monētu vērtība samazinājās līdz pat 99%. Pat nozares līderis \"Bitcoin\" zaudēja apmēram 60% no vērtības. Tas skaidrojams ar faktu, ka digitālās monētas, pretēji akcijām vai valūtām, netiek balstītas ar reālās pasaules aktīviem, tādējādi vienīgais vērtības garants ir tas, ko citi šo monētu lietotāji ir gatavi par tām maksāt. Ņemot vērā, ka 2022. gads bija kopumā salīdzinoši negatīvs teju visām aktīvu klasēm un attiecīgi to investoriem, nav pārsteigums, ka kriptovalūtas cieta īpaši smagi. \"Bitcoin\" vērtība saruka vairākkārtīgi un zemākajā posmā gada izskaņā sasniedza ap 15 tūkstošus dolāru par vienu monētu. Citi konkurenti zaudēja vēl krietni lielāku daļu savas vērtības. Tomēr pēdējās nedēļas laikā kriptovalūtu tirgū notikusi zināma atkopšanās. \"Bitcoin\" cena palielinājās par 3 līdz 4 tūkstošiem dolāru un pirmo reizi kopš novembra pārsniedza 20 tūkstošus dolāru par vienu monētu. Vērtības pieauguma pamatā ir investoru cerība, ka digitālo monētu joma varētu atkopties.  Viens no šādas cerības iemesliem ir ASV inflācijas pieauguma kritums.  CNN  ziņo, ka decembrī inflācija bija 6,2% robežās, proti, par vairāk nekā 1% zemāka nekā iepriekš novembrī. Tas ir zemāk, nekā iepriekš dažādi finanšu eksperti prognozēja. Tādējādi investori lēš, ka ASV monetārā politika, palielinot procentu likmes, ir nostrādājusi, un cer, ka tālāki likmju kāpumi, kas padarītu naudas aizņemšanos grūtāku, nebūs vajadzīgi. Šo optimismu varēja redzēt arī ASV tirgos. Kriptovalūtu investori, cerot, ka tirgū atgriezīsies vēlme riskēt un audzēt kapitālu, sāk iegādāties “Bitcoin” un citas monētas.", "link": "https://www.delfi.lv/bizness/37293360/bankas_un_finanses/55143320/vai-ziema-gala-kriptovalutam-labaka-nedela-kops-rudens"},
{"title": "Akciju cenas krītas bažās par ASV procentlikmju celšanu", "category": "Finanses", "body": "Akciju cenas  ASV  un Eiropas biržās otrdien kritās, tirgu dalībniekiem bažījoties, ka ASV Federālā rezervju sistēma (FRS) varētu celt procentlikmes augstāk, nekā gaidāms, un ilgāku laiku, mēģinot iegrožot augsto inflāciju. Arī februāra dati par augstu inflāciju Francijā un Spānijā izraisīja bažas, ka arī Eiropas Centrālajai bankai (ECB) nāksies celt procentlikmes vēl augstāk. Lielbritānijā pārtikas produktu inflācija četrās nedēļās līdz 19.februārim sasniedza 17,1%, kas ir rekordlīmenis. Akciju cenu kritumu Volstrītā veicināja arī slikti ASV patērētāju pārliecības dati. Eirozonas valstu obligāciju ienesīgums palielinājās. Vācijas valdības 10 gadu obligāciju ienesīgums sasniedza 12 gadu augstāko līmeni, bet Francijas valdības 10 gadu obligāciju ienesīgums pieauga līdz 11 gadu augstākajam līmenim. Naftas cenas  pieauga cerībās par jēlnaftas pieprasījuma palielināšanos Ķīnā. ASV biržu indekss \"Dow Jones Industrial Average\" otrdien kritās par 0,7% līdz 32 656,70 punktiem, indekss \"Standard & Poor's 500\" saruka par 0,3% līdz 3970,15 punktiem, bet indekss \" Nasdaq  Composite\" samazinājās par 0,1% līdz 11 455,54 punktiem. Londonas biržas indekss FTSE 100 otrdien kritās par 0,7% līdz 7876,28 punktiem, Frankfurtes biržas indekss  DAX  30 saruka par 0,1% līdz 15 365,14 punktiem, bet Parīzes biržas indekss CAC 40 samazinājās par 0,4% līdz 7267,93 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 1,8% līdz 77,05 ASV dolāriem par barelu. \"Brent\" markas jēlnaftas cena Londonas biržā kāpa par 1,7% līdz 83,89 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 1,59% līdz 46,67 eiro par megavatstundu. Eiro vērtība pret ASV dolāru otrdien kritās no 1,0609 līdz 1,0583 dolāriem par eiro, britu mārciņas vērtība pret ASV dolāru saruka no 1,2064 līdz 1,2013 dolāriem par mārciņu, bet ASV dolāra vērtība pret Japānas jenu samazinājās no 136,19 līdz 136,13 jenām par dolāru. Eiro vērtība pret britu mārciņu pieauga no 87,94 līdz 88,01 pensam par eiro.", "link": "https://www.delfi.lv/bizness/37293360/bankas_un_finanses/55290892/akciju-cenas-kritas-bazas-par-asv-procentlikmju-celsanu"},
{"title": "VID trešdienas rītā iesniegto gada ienākumu deklarāciju skaits pārsniedzis 100 000", "category": "Finanses", "body": "VID pārstāvji informēja, ka trešdien pirmajās 30 minūtēs tika iesniegti teju 9000 deklarāciju, pirmajā stundā Elektroniskajā deklarēšanas sistēmā (EDS) iesniegto gada ienākumu deklarāciju skaits sasniedza 15 992, plkst.7 bija iesniegtas 80 205 deklarācijas, bet plkst.8 - 99 572 deklarācijas. \"Šobrīd iesniegto deklarāciju skaits pārsniedzis jau 100 000,\" atzīmēja VID pārstāvji, norādot, ka deklarāciju iesniegšana EDS rit raiti, tikai pašās pirmajās stundās lielās iedzīvotāju intereses dēļ sistēma brīžiem darbojās lēnāk, nekā ierasts. Vienlaikus VID ģenerāldirektore Ieva Jaunzeme trešdien intervijā TV3 raidījumam \"900 sekundes\" sacīja, ka trešdien pirmajās stundās ir iesniegti gandrīz 10% no visām plānotajām gada ienākumu deklarācijām. \"Apmēram 10% no visām iesniedzamajām deklarācijām jau ir iesniegtas,\" teica Jaunzeme, piebilstot, ka šobrīd ir iesniegts vairāk gada ienākumu deklarāciju nekā pagājušā gada attiecīgajā brīdī. Viņa arī atzīmēja, ka EDS darbojas visu laiku, taču brīdī, kad tai ir pieslēdzies ļoti liels skaits lietotāju, sistēma neļauj pievienoties jauniem lietotājiem. \"Iedomāsimies telpu, kurā jau ir iekšā 15 000 cilvēku. Tajā brīdī neviens vairs netiek ielaists, bet kad kāds iziet ārā, tad ienāk nākamais,\" teica Jaunzeme. Jau vēstīts, ka no trešdienas iedzīvotāji var iesniegt gada ienākumu deklarācijas par 2022.gadu. Iedzīvotāji, kuriem deklarācija ir jāiesniedz obligāti, var to izdarīt trīs mēnešu laikā - līdz 1.jūnijam, bet brīvprātīgi, attaisnoto izdevumu atgūšanai, to var darīt trīs gadu garumā. VID aicina deklarāciju iesniegt elektroniski, EDS, jo tajā automātiski ielasās visi VID rīcībā jau esošie dati un aprēķinās maksājamās summas. VID arī aicina nesniegt deklarācijas tieši marta pirmajās dienās, jo gadījumā, ja sistēmai vienlaicīgi cenšas pieslēgties pārmēru liels lietotāju skaits, tā var darboties lēnāk vai uz laiku nebūt pieejama. VID tīmekļvietnes sadaļā \" Gada ienākumu deklarācija \" ir pieejama video pamācība, semināra ieraksts un citi palīgmateriāli deklarācijas iesniegšanai. Šogad pirmo reizi tiem cilvēkiem, kuri deklarācijai pievieno maksājumu dokumentus par ārstnieciskajiem pakalpojumiem, būs jānorāda, vai attiecīgajā gadā bija veselības apdrošināšanas līgums. Atbildot apstiprinoši, būs jānorāda veselības apdrošināšanas pakalpojuma sniedzēja nosaukums un apdrošināšanas periods. Tas ļaus VID darbiniekiem nepieciešamības gadījumā ātrāk iegūt no apdrošinātāja informāciju un tādējādi arī paātrinās deklarācijas izskatīšanu. Tādēļ pirms deklarācijas aizpildīšanas VID aicina sagatavot datus par veselības apdrošināšanas pakalpojuma sniedzēju un apdrošināšanas periodu, lai varētu deklarācijā precīzi norādīt nepieciešamo informāciju. Latvijas Apdrošinātāju asociācija (LAA) atgādina, ka iedzīvotāju ienākumu gada deklarācijai var pievienot un iesniegt VID tikai tādus veselības aprūpes pakalpojumu čekus un kvītis, kuru apmaksu apdrošinātāji nav veikuši nemaz vai veikuši tikai daļēji. Tas deklarācijas pārbaudes procesā novērsīs nevajadzīgas domstarpības un paātrinās pārmaksātā nodokļa atmaksas procesu. Pienākums apdrošināšanas sabiedrībām pēc pieprasījuma sniegt VID informāciju par fiziskajai personai atlīdzināto un nesegto medicīnas un ārstniecības pakalpojuma daļu saskaņā ar konkrētu attaisnojuma dokumentu 2020.gada nogalē tika iestrādāts likumā \"Par iedzīvotāju ienākuma nodokli\" un stājās spēkā par 2022. taksācijas gadu un turpmākajiem gadiem. Tiem cilvēkiem, kuriem pašiem nav pietiekamu prasmju vai pieredzes EDS lietošanā, palīdzēt sagatavot deklarāciju var ģimenes locekļi. Tāpat ģimenes locekļi radinieku attaisnotos izdevumus var iesniegt savā deklarācijā. Deklarācijā var iekļaut vecāku, vecvecāku, bērnu, mazbērnu un arī laulāto attaisnotos izdevumus par ārstniecību un izglītību, kā arī izglītības un ārstniecības izdevumus par savām māsām un brāļiem, kuriem ir noteikta pirmās vai otrās grupas invaliditāte. Valsts un pašvaldību vienotajos klientu apkalpošanas centros (VPVKAC) ir pieejams arī jauns e-pakalpojums \"Gada ienākumu deklarācijas pieņemšana\". Tas paredzēts cilvēkiem, kuriem pašiem nav pietiekamu prasmju vai pieredzes EDS lietošanā. Lai saņemtu šo e-pakalpojumu, cilvēkam jāierodas kādā no VPVKAC un jāaizpilda atļauja jeb speciālpilnvara konkrētā pakalpojuma pieteikšanai. Tādējādi pats klients nekļūst par EDS lietotāju, bet klienta vārdā šo pakalpojumu, proti, gada ienākumu deklarācijas iesniegšanu EDS, veic pilnvarotais VPVKAC darbinieks. Tikai gadījumā, ja cilvēkam nav nevienas no minētajām iespējām, gada ienākumu deklarācijas veidlapas joprojām var izdrukāt VID tīmekļvietnē, aizpildīt un nosūtīt VID pa pastu (Talejas iela 1, Rīga, LV-1978), tomēr VID norāda, ka papīra veidlapā pastāv ļoti augsts risks norādīt nekorektus datus, jo tādā gadījumā cilvēkam pašam deklarācijā jāieraksta visa informācija, kas citādi elektroniski tiktu ielasīta no dažādām valsts informācijas sistēmām. Obligāti 2022.gada ienākumu deklarācija no 1.marta līdz 1.jūnijam (ja cilvēka kopējie 2022.gada ienākumi, kuriem piemēro progresīvo iedzīvotāja ienākuma nodokļa likmi, pārsnieguši 78 100 eiro - no 1.aprīļa līdz 1.jūlijam) jāsniedz tiem iedzīvotājiem, kuriem saistībā ar progresīvās nodokļa likmes vai gada diferencētā neapliekamā minimuma piemērošanu ir radusies nodokļa starpība, kas jāpiemaksā valsts budžetā. Tāpat deklarācija obligāti jāiesniedz visiem tiem, kuri ir veikuši saimniecisko darbību, piemēram, ir individuālā uzņēmuma īpašnieki, izīrē vai iznomā savu īpašumu, ir zemnieku saimniecības īpašnieki, ir guvuši ienākumus no profesionālās darbības, vai arī ir guvuši ienākumus ārvalstīs, tostarp jūrnieki, kuri bijuši nodarbināti uz starptautiskos pārvadājumos izmantojama kuģa. Izņēmums ir gadījumi, kad no cilvēka algotā darba ienākumiem kādā citā Eiropas Savienības (ES) dalībvalstī jau tiek maksāts iedzīvotāju ienākuma nodoklim analoģisks nodoklis. Tāpat deklarācija obligāti jāiesniedz visiem tiem, kuri ir guvuši ar nodokli neapliekamos ienākumus, kas kopumā gadā pārsniedza 10 000 eiro, piemēram, gūti ienākumi no personiskās mantas pārdošanas, ir guvuši ienākumus, kuri apliekami ar 10% nodokļa likmi, piemēram, ienākumu no nekustamā īpašuma izīrēšanas, ja VID ir paziņots par nereģistrējamas saimnieciskās darbības veikšanu, vai guvuši ienākumu no augoša meža vai kokmateriālu pārdošanas, no kuriem nodoklis nav ieturēts ienākuma izmaksas vietā, kā arī ir guvuši citus ar nodokli apliekamus ienākumus, no kuriem izmaksas vietā nav ieturēts nodoklis, tostarp no fiziskām personām saņemti dāvinājumi, kas ir apliekami ar iedzīvotāju ienākuma nodokli. Savukārt brīvprātīgi gada ienākumu deklarāciju var iesniegt un labot vēl trīs gadus. Šogad deklarāciju var iesniegt ne tikai par 2022.gadu, bet arī par 2021. un 2020.gadu, bet līdz 2023.gada 16.jūnijam - vēl arī par 2019.gadu. VID aicina gada ienākumu deklarāciju iesniegt elektroniski, EDS, jo tādā gadījumā deklarācijā automātiski ielasās visi VID rīcībā jau esošie dati un aprēķinās maksājamās summas. Pieslēgties EDS var ikviens, izmantojot savas internetbankas lietotājvārdu un paroli, kā arī \"eID\", \"eParakstu\" vai \"eParaksts mobile\".", "link": "https://www.delfi.lv/bizness/37293360/bankas_un_finanses/55290920/vid-tresdienas-rita-iesniegto-gada-ienakumu-deklaraciju-skaits-parsniedzis-100-000"},
{"title": "Pētījums: pasaules turīgāko iedzīvotāju bagātība pērn sarukusi par 10%", "category": "Finanses", "body": "Šajā pētījumā aplūkotas to cilvēku bagātības izmaiņas, kuru turība veido vismaz 30 miljonus dolāru. \"Sareģītās situācijas tirgos dēļ pasaules turīgāko iedzīvotāju bagātība pērn kopumā samazinājusies par 10% jeb 10,1 triljonu dolāru,\" vēstī \"Knight Frank\". \"Ukrainas kara ietekmes dēļ Eiropa pagājušajā gadā saskārās ar enerģētikas krīzi, kā arī pasaulē strauji pieauga inflācija.\" Lai arī četru no desmit pasaulē turīgāko iedzīvotāju bagātība pērn pieauga, vispārējā tendence bija negatīva, teikts pētījumā. Eiropas turīgākie iedzīvotāji cietuši vissmagāk, viņu bagātībai sarūkot par 17%. Austrālijā turīgāko iedzīvotāju bagātība samazinājusies par 11%, bet Ziemeļamerikā un Dienvidamerikā - par 10%. Bagātnieki Āfrikā un Āzijā piedzīvojuši mazāku kritumu - attiecīgi par 5% un 7%. \"Knight Frank\" skaidro, ka turīgāko iedzīvotāju bagātības līmeni būtiski ietekmējušas arī valūtas kursu svārstības.", "link": "https://www.delfi.lv/bizness/37293360/bankas_un_finanses/55296140/petijums-pasaules-turigako-iedzivotaju-bagatiba-pern-sarukusi-par-10"},
{"title": "'Luminor Bank' internetbanka nonākusi Igaunijas finanšu uzrauga redzeslokā", "category": "Finanses", "body": "Institūcijā ceturtdien apliecināja, ka detalizētāka informācija tiks sniegta drīzumā, kad būs pieņemts konkrēts lēmums. Pārkāpumi, kas ir saistīti ar pareizu un precīzu klienta konta bilances atspoguļojumu internetbankā, vienmēr ir nopietni, uzsvēra dienestā. \" Banku sektors  balstās uzticībā. Ja banka vairākas dienas pēc kārtas nespēj pareizi parādīt klienta kontā esošo naudas summu, banka nav attaisnojusi uzticību,\" pauda uzrauga valdes loceklis Sīms Tammers, piebilstot, ka gadījumā, ja tādas situācijas dēļ sāktajā pārkāpuma procedūrā tiks pierādīts pārkāpuma fakts, bankai draud sods. Arī Igaunijas Patērētāju aizsardzības un tehniskā regulējuma pārvalde (TTJA) pērn oktobrī sākusi uzraudzības procedūru \"Luminor Bank\" par tās internetbankas darbības traucējumiem, kas ietekmē maksājumu pamatpakalpojumu nodrošināšanas kvalitāti klientiem. Nākamā regulārā pārbaude sāksies šogad otrajā ceturksnī. TTJA pārstāvji apliecina, ka \"Luminor Bank\" ir apstiprinājusi, ka veiks pasākumus, lai panāktu plānoto stabilitātes līmeni, tomēr tādus uzlabojumus var veikt ilgākā periodā. Vienlaikus bankas mērķis esot jau tuvāko mēnešu laikā panākt vairākus uzlabojumus klienta ērtībām. 2017.gada oktobrī Baltijas valstīs darbu sāka \"Nordea Bank\" un DNB apvienotā banka \"Luminor Bank\", savukārt 2019.gada janvāra sākumā tika pabeigta Baltijas valstīs strādājošo \"Luminor Bank\" pārrobežu apvienošana, bankai turpinot darbību ar centrālo biroju Igaunijā un filiālēm Latvijā un Lietuvā. Bankas stratēģiskais investors ir ASV investīciju kompānija \"Blackstone\".", "link": "https://www.delfi.lv/bizness/37293360/bankas_un_finanses/55297090/luminor-bank-internetbanka-nonakusi-igaunijas-finansu-uzrauga-redzesloka"},
{"title": "Ministrija: lai gan izdevumi turpina augt, janvārī visos budžeta līmeņos vērojams pārpalikums", "category": "Finanses", "body": "Šā gada janvārī, atbilstoši  Valsts kases  publicētajiem datiem, Latvijas konsolidētajā kopbudžetā bijis 223 miljonu eiro pārpalikums, kas bija par 4,7 miljoniem eiro vairāk nekā pērnā gada pirmajā mēnesī. Pieaugums salīdzinājumā ar 2022. gada janvāri vērojams gan kopbudžeta ieņēmumos, gan izdevumos, informē Finanšu ministrijā. Ieņēmumi, salīdzinot ar 2022. gadu, auguši par 77,3 miljoniem eiro jeb 6,3% un veido 1 307,5 miljonus eiro, bet izdevumi bija par 72,7 miljoniem eiro jeb 7,2% augstāki, sasniedzot 1 084,5 miljonus eiro. Pārpalikums vērojams visos budžeta līmeņos. 2023. gada janvāris valsts pamatbudžetā noslēgts ar 105,4 miljonu eiro pārpalikumu, kas ir ievērojams uzlabojums salīdzinājumā ar pērnā gada janvāri, kad bija deficīts 23 miljoni eiro. Valsts speciālajā budžetā šā gada janvārī vērojams pārpalikums 21,9 miljonu eiro apmērā, kas ir ievērojami zemāks nekā gadu iepriekš. Arī pašvaldību budžetā šā gada janvārī vērojams pārpalikums 84,5 miljonu eiro apmērā, lai gan izdevumi auguši straujāk nekā ieņēmumi. Gandrīz par trešdaļu auguši izdevumi precēm un pakalpojumiem, kur cenu kāpuma ietekmē vairāk nekā pērn tērēts par siltumenerģiju, elektroenerģiju, kurināmo un ēdināšanu pašvaldību iestādēs, kā arī autoceļu uzturēšanai. Lielāki izdevumi nekā janvārī gadu iepriekš pašvaldību budžetā vērojami atlīdzībai. Arī sociālajai palīdzībai šā gada janvārī tērēts vairāk nekā gada pirmajā mēnesī pērn, izdevumiem pieaugot mājokļa pabalstiem un garantētā minimālā ienākuma pabalstu izmaksām, kas galvenokārt saistāms ar palīdzības sniegšanu Ukrainas civiliedzīvotājiem. Atbalsta pasākumiem 2023. gadā kopumā ieplānoti 833 miljoni eiro jeb 2% no iekšzemes kopprodukta (IKP). Lielākie izdevumi paredzēti energoatbalsta pasākumiem.", "link": "https://www.delfi.lv/bizness/37293360/bankas_un_finanses/55288520/ministrija-lai-gan-izdevumi-turpina-augt-janvari-visos-budzeta-limenos-verojams-parpalikums"},
{"title": "Lagarda: ECB varētu turpināt palielināt procentu likmes", "category": "Finanses", "body": "Eiropas Centrālajai bankai (ECB) var nākties turpināt palielināt procentikmes, ņemot vērā joprojām augsto inflāciju eirozonā, ceturtdien paziņoja ECB prezidente  Kristīne Lagarda . \"Šobrīd pastāv iespējamība, ka mēs turpināsim iesākto,\" intervijā Spānijas televīzijas kanālam \"Antena 3\" sacīja Lagarda. ECB procentu likmes palielinājusi jau piecas sanāksmes pēc kārtas. Februāra sākumā ECB galveno bāzes procentu likmi paaugstināja līdz 3%, bet noguldījumu iespējas uz nakti likme tika palielināta līdz 2,5% un aizdevumu iespējas uz nakti likme - līdz 3,25%. Gaidāms, ka arī ECB padomes sanāksmē 16.martā bāzes procentu likme tiks palielināta par 0,5 procentpunktiem, taču eksperti šobrīd nav pārliecināti, kādu līmeni bāzes procentu likme turpmāk varētu sasniegt. Lagarda norādīja, ka procentu likmju turpmāku palielināšanas tempu nav iespējams prognozēt, un tas tiks izlemts, balstoties uz tobrīd pieejamiem ekonomikas datiem. Gada inflācija eirozonā februārī samazinājās līdz 8,5%, salīdzinot ar 8,6% janvārī, tādējādi kritums reģistrēts ceturto mēnesi pēc kārtas, liecina ceturtdien publiskotais Eiropas Savienības statistikas departamenta \"Eurostat\" ātrais novērtējums. Taču šis kritums bijis mazāks par analītiķu prognozēto, un tas skaidrojams ar augstajām pārtikas produktu cenām.", "link": "https://www.delfi.lv/bizness/37293360/bankas_un_finanses/55297596/lagarda-ecb-varetu-turpinat-palielinat-procentu-likmes"},
{"title": "Ienesīgākas par depozītiem – cik var nopelnīt ar obligācijām un kurš tās var iegādāties", "category": "Finanses", "body": "Kā iepriekš demonstrējis raidījuma \"Nākotnes kapitāls\" vadītāja Konstantīna Kuzikova portfelis, pagājušais gads nebija labākais brīdis akciju tirgiem. Veiksmīgāko investoru rezultāti turējās pie nulles, bet daudzi bija mīnusos. Un, ja neņem vērā dažas specifiskas nozares, piemēram, ieroču ražotājus, tad kopumā viss akciju tirgus kritās. Tāpēc nav brīnums, ka pieaugusi privāto investoru interese par obligācijām, kuru atdeve ir palielinājusies, jo augušas procentu likmes ASV un Eiropā . \"Ja pavisam vienkārši, tad obligācijas ir aizdevums, un jūs kā investors aizdodat uzņēmumam savu naudu,\" skaidro \"Signet Bank\" korporatīvo finanšu vadītājs Edmunds Antufjevs, pieminot, ka, pretēji akcijām, kuru vērtības augumu vai kritumu nevar precīzi paredzēt, obligāciju pircējam ir skaidrs, cik naudas viņš saņems atpakaļ, jo atmaksājamā summa un procentu likme ir fiksēta. \"Ir konkrēts periods, uz kuru uzņēmums aizņemas, Baltijā šis periods ir 2-3, varbūt 5 gadi,\" saka Antufjevs. \"Ar to tad investors arī var rēķināties,\" saka \"Signet Bank\" pārstāvis, piebilstot, ka arī sekundārajā tirgū obligācijas tiek tirgotas ar salīdzinoši mazu atšķirību no sākotnējās summas. Tāpat arī pluss ir tas, ka investoram nav aktīvi jāseko tirgum, tādēļ obligācijas ir piemērotas \"slinkākiem investoriem\". Ir arī tādas obligācijas, kuras izdod nevis uzņēmumi, bet gan valstis. Tur gan, kā skaidro Antufjevs, atdeve ir izteikti maza, šis instruments drīzāk domāts lielajiem finanšu fondiem, kas tiem dod zināmu stabilitāti un balansē portfeli. \"Šīs obligācijas ir struktūras profesionālajiem investoriem, un piekļuve valsts obligācijām nav tik vienkārša,\" saka Antufjevs.", "link": "https://www.delfi.lv/bizness/37293360/bankas_un_finanses/55286154/ienesigakas-par-depozitiem-cik-var-nopelnit-ar-obligacijam-un-kurs-tas-var-iegadaties"},
{"title": "Cerības uz strauju peļņu kriptovalūtu tirgū uz laiku pagaisušas", "category": "Finanses", "body": "Galvenais kriptovalūtu pasaules barometrs vēl aizvien ir “ Bitcoin ”, pirmā un vērtīgākā kriptovalūtu monēta, kura, kā skaidrots raidījumā “ Nākotnes kapitāls ”,  ir vienīgā patiesi decentralizētā  un tādēļ arī savā ziņā saglabās nozares “zelta standarta” lomu.  Attiecīgi, kā norāda CNBC, pēdējo nedēļu vērtības kāpums “Bitcoin” un arī citām monētām ir apstājies un vērojama zināma lejupslīde. Lai gan, skatoties mēneša griezumā (no 1. februāra līdz 1. martam), cena ir par 2% augstāka nekā iepriekš, tomēr, ja iepriekš vērtība dažās biržās tuvojās pat 25 tūkstošiem par monētu, tad šobrīd tā grozās ap 22–23 tūkstošiem atkarībā no tirdzniecības platformas.  Kriptovalūtu medijs “Cointelegraph” raksta, ka februāris ir bijis, iespējams, vismazāk svārstīgais mēnesis “Bitcoin” pastāvēšanas vēsturē.  Līdzīgi izsakās arī lielākās pasaules kriptovalūtu biržas “Binance” pārstāve Latvijā Polina Brotjē: šobrīd ir pēdējo trīs gadu laikā viszemākais tā dēvēto “Bitcoin” vaļu (kam pieder vairāk nekā 1000 BTC) skaits – šāds apjoms BTC šobrīd ir uzkrāts vien mazliet vairāk nekā 1600 adresēs. Vislielākais “vaļu” skaits bija pirms gada, kad vismaz 1000 BTC glabājās vairāk nekā 2100 adresēs.", "link": "https://www.delfi.lv/bizness/37293360/bankas_un_finanses/55297958/ceribas-uz-strauju-pelnu-kriptovalutu-tirgu-uz-laiku-pagaisusas"},
{"title": "Vecāka sērijveida dzīvokļa iegāde. Ar ko jārēķinās, dodoties uz banku pēc kredīta", "category": "Finanses", "body": "Sērijveida dzīvokļi joprojām veido lielāko skaitu dzīvokļa iegādes darījumos, taču tie kļūst arvien vecāki un to nolietojums pieaug, tādējādi ik gadu sarūk šo īpašumu vērtība. To ņem vērā arī bankas, izsniedzot kredītu sērijveida dzīvokļa iegādei. Aizdevumiem šādu īpašumu iegādei nereti tiek piemēroti striktāki nosacījumi, salīdzinot ar jaunajiem projektiem, tostarp pircējam jau sākotnēji jāiemaksā lielāka naudas summa. \" Delfi Bizness \" vērsās bankās, lai uzzinātu, kā atšķiras aizdevuma nosacījumi, iegādājoties dzīvokli sērijveida daudzdzīvokļu namā no nosacījumiem dzīvokļa iegādei jaunā projektā.", "link": "https://www.delfi.lv/bizness/37293360/bankas_un_finanses/55307618/vecaka-serijveida-dzivokla-iegade-ar-ko-jarekinas-dodoties-uz-banku-pec-kredita"},
{"title": "Austrālija procentu likmi palielina līdz 11 gados augstākajam līmenim", "category": "Finanses", "body": "Austrālijas  centrālā banka otrdien nolēma desmito sanāksmi pēc kārtas palielināt bāzes procentu likmi, tai sasniedzot augstāko līmeni pēdējos 11 gados. Centrālā banka bāzes procentu likmi paaugstināja par 0,25 procentpunktiem - līdz 3,6%. Iepriekšējo reizi izmaiņas bāzes procentu likmē Austrālijā tika veiktas februārī, kad tā arī tika palielināta par 0,25 procentpunktiem, bet pērn maijā banka īstenoja pirmo paaugstinājumu kopš 2010. gada novembra. Paaugstinot bāzes procentu likmi, Austrālijas centrālā banka cenšas iegrožot augošo inflāciju mērķrādītāja 2-3% robežās, vienlaikus veicinot ekonomikas vienmērīgu attīstību. Banka norāda, ka turpmākajos mēnešos atkal gaidāmi procentu likmes palielinājumi.", "link": "https://www.delfi.lv/bizness/37293360/bankas_un_finanses/55310846/australija-procentu-likmi-palielina-lidz-11-gados-augstakajam-limenim"},
{"title": "Kredītu likmes kāpj. Ko šobrīd dara aizņēmēji un kā uzzināt gaidāmo maksājumu", "category": "Finanses", "body": "Jau vairākus mēnešus kredītņēmējus biedē regulārās ziņas par Eiropas Centrālās bankas (ECB) lēmumiem celt bāzes procentu likmes un ar to saistītais Euribor likmes pieaugums, no kā ir atkarīgs ikviena aizņēmēja kredītu maksājums.  Līdz ar šo viļņošanos palielinājusies kredītņēmēju vēlme vairāk sekot līdzi tam, kā potenciāli varētu palielināties kredīta maksājums un pašam iedziļināties šajā informācijā, taču banku pārstāvji norāda, ka uz banku ar vēlmi veikt reālas izmaiņas kredīta grafikā, likmes veidā, termiņos un citos jautājumus nenāk nemaz tik daudz cilvēku.  Vai ir vērts apsvērt aizdevuma nosacījumu maiņu, kā pašam laicīgi uzzināt un kā aprēķināt, par cik tuvākajā laikā varētu pieaugt kredīta maksājums, un cik ātri pirms maksājuma maiņas banka informē aizņēmēju, skaidro portāls “Delfi Bizness”.", "link": "https://www.delfi.lv/bizness/37293360/bankas_un_finanses/55296970/kreditu-likmes-kapj-ko-sobrid-dara-aiznemeji-un-ka-uzzinat-gaidamo-maksajumu"},
{"title": "Nozares, kurām bankas eksperte uzticētu savu naudu", "category": "Finanses", "body": "Laikā, kad inflācija saglabājas augsta, ieguldīšana ir veids, kā saglabāt vai palielināt naudas vērtību, uzsver bankas “ Luminor ” ieguldījumu produktu vadītāja Anželika Dobrovoļska. Lai nauda tiešām pelnītu, ir būtiski to investēt uzņēmumos vai nozarēs ar augstu attīstības potenciālu tuvākajā desmitgadē, viņa saka un norāda uz perspektīvākajām nozarēm, kurām uzticēt savu naudu. \"Viens no atskaites punktiem, izvēloties, kur ieguldīt savus uzkrājumus, ir rūpīgi izvērtēt, kādas ir ekonomiskās attīstības tendences pasaulē un kurām nozarēm paredz straujāko attīstību. Šie ir tā saucamie tematiskie ieguldījumi. Te uzmanība jāpievērš ne tik daudz vēsturiskajiem notikumiem, bet gan nozares potenciālam nākotnē.  Investīcijas  ir ilgtermiņa process, tāpēc nevajadzētu cerēt uz milzīgu peļņu vien pāris gados. Un vienmēr jāatceras arī par investēšanas galveno noteikumu – dažādošanu,\" skaidro eksperte. Mākslīgais intelekts  turpina būt nozare, kas arvien ir uzmanības centrā. Jau šobrīd var novērot tā pozitīvo pienesumu dažādās navigācijas aplikācijās, virtuālajos asistentos, personalizētu iepirkšanās ieteikumu izstrādē un daudz kur citur, atvieglojot cilvēku ikdienas un darba gaitas. Turpinās darbs pie pašvadāmām automašīnām, dažādām medicīnas, lauksaimniecības, industriālajām tehnoloģijām, kurās mākslīgajam intelektam būs būtiska loma. Saskaņā ar datu analīzes platformas \"  datiem ieguldījumi mākslīgā intelekta tehnoloģijā līdz 2024. gadam sasniegs gandrīz triljonu dolāru. Lai mazinātu klimata pārmaiņas, valstis un uzņēmumi visā pasaulē ir apņēmušies būtiski samazināt oglekļa emisijas nākamajās desmitgadēs. Tādēļ atjaunojamo enerģijas avotu attīstīšana un izmantošana kļūs arvien izplatītāka un vajadzīgāka. Lai arī pasaule nepārtrauks lietot fosilo kurināmo, tomēr tā izmantošana būtiski samazināsies. Liels potenciāls paredzams arī uzņēmumiem, kas izstrādās atjaunojamās enerģijas uzglabāšanas risinājumus, jo tas šobrīd ir viens no lielākajiem klupšanas akmeņiem. Piemēram, saules un vēja enerģija ir atkarīga no laikapstākļiem, tāpēc tās var būt mazāk vai vairāk, apgrūtinot uzglabāšanu. Būtiskas investīcijas atjaunojamās enerģijas attīstībai tuvākajos gados plānotas tieši no Eiropas Savienības puses. Lai gan jaunu un efektīvu zāļu izstrāde vienmēr bijusi svarīga, Covid-19 pandēmija skaidri apliecināja biotehnoloģiju nozares nozīmi arī nākotnē. Šī ir joma, kas cieši saistīta ar zinātniskiem atklājumiem un eksperimentiem vairāku gadu garumā, tomēr izaicinājumu, piemēram, neārstējamu slimību, medicīnas nozarē joprojām ir daudz. Gēnu un imūnterapija, medicīnisko ierīču izstrāde u.c. jomas šobrīd tiek strauji attīstītas. Klimata pārmaiņas var mazināt ne tikai tehnoloģijas, kas saistītas ar atjaunojamās enerģijas nozari, bet arī ar lauksaimniecību, transportu, atkritumu pārstrādi, būvniecību un citām jomām. Piemēram, nanotehnoloģijas sola pievilcīgas iespējas transportlīdzekļu lietošanā, kas nākotnē radīs tīrākus, klusākus un videi draudzīgākus auto. Lauksaimniecības tehnoloģijas ļaus daudz precīzāk apkopt laukus, izmantojot mazāk vides resursu un pesticīdus. Tehnoloģijas, kas veicinās cirkulārās ekonomikas attīstību, būtiski samazinās atkritumu apjomu, atgriežot izlietotās lietas ekonomikā. Tā kā nulles emisiju mērķis ir daudzu uzņēmumu dienaskārtībā, klimata pārmaiņu mazināšanas tehnoloģijām ir paredzama strauja izaugsme, kas attiecīgi rada ilgtermiņa perspektīvas ieguldījumiem. Lielie dati  ( ) ir milzīgs informācijas apjoms, kuru analīze un strukturēšana var sniegt ievērojamu pienesumu ekonomikas attīstībai. Līdzšinējās datu apstrādes tehnoloģijas lielo datu apstrādei nav piemērotas, jo ir nepieciešami superdatori, sarežģīti algoritmi, mākslīgais intelekts. Nākotnē, arvien vairāk pielietojot lielos datus, ir iespēja palielināt efektivitāti dažādās uzņēmējdarbības jomās, piemēram, loģistikā, transporta kustībā, tirdzniecībā un daudzās citās, tāpēc arī šī joma uzskatāma par ļoti perspektīvu, domājot par investīciju dažādošanu, pauž eksperte.", "link": "https://www.delfi.lv/bizness/37293360/bankas_un_finanses/55310412/nozares-kuram-bankas-eksperte-uzticetu-savu-naudu"},
{"title": "Akciju un naftas cenas krītas, ASV dolāra vērtība pieaug", "category": "Finanses", "body": "Investori bija gaidījuši signālus par to, kad FRS varētu iepauzēt savu procentlikmju paaugstināšanas ciklu. Tomēr Pauels paziņoja, ka ASV centrālā banka \"būs gatava palielināt procentlikmju celšanas tempu\" pēc labiem ekonomikas datiem. FRS un citas centrālās bankas pasaulē ir cēlušas procentlikmes, mēģinot iegrožot gadu desmitos augstāko inflāciju, bet šī politika arī var novest ekonomikas recesijā. \"Akciju tirgus pāršalca liela vilšanās nopūta, jo investori atkal saprata, ka FRS darbs, mēģinot iegrožot inflāciju ASV, ne tuvu nav beidzies,\" sacīja \"Hargreaves Lansdown\" naudas un tirgu nozares vadītāja Suzanna Strītere. ASV dolāra vērtība pieauga pret britu mārciņu, eiro un Japānas jenu, jo augstākas procentlikmes padara ASV valūtu pievilcīgāku investoriem. Naftas cenas , kas tiek denominētas dolāros, kritās par vairāk nekā 3%, daļēji reaģējot uz ASV dolāra vērtības palielināšanos. ASV biržu indekss \"Dow Jones Industrial Average\" otrdien kritās par 1,7% līdz 32 856,46 punktiem, indekss \"Standard & Poor's 500\" saruka par 1,5% līdz 3986,37 punktiem, bet indekss \" Nasdaq  Composite\" samazinājās par 1,3% līdz 11 530,33 punktiem. Londonas biržas indekss FTSE 100 otrdien kritās par 0,1% līdz 7919,48 punktiem, Frankfurtes biržas indekss  DAX  30 saruka par 0,6% līdz 15 559,53 punktiem, bet Parīzes biržas indekss CAC 40 samazinājās par 0,5% līdz 7339,27 punktiem. Ņujorkas biržas elektroniskajā tirdzniecībā WTI markas jēlnaftas cena otrdien kritās par 3,6% līdz 77,58 ASV dolāriem par barelu. \"Brent\" markas jēlnaftas cena Londonas biržā saruka par 3,4% līdz 83,29 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 2,90% līdz 43,37 eiro par megavatstundu. Eiro vērtība pret ASV dolāru otrdien kritās no 1,0681 līdz 1,0552 dolāriem par eiro, britu mārciņas vērtība pret ASV dolāru saruka no 1,2025 līdz 1,1827 dolāriem par mārciņu, bet ASV dolāra vērtība pret Japānas jenu pieauga no 135,93 līdz 137,13 jenām par dolāru. Eiro vērtība pret britu mārciņu pieauga no 88,82 līdz 89,19 pensiem par eiro.", "link": "https://www.delfi.lv/bizness/37293360/bankas_un_finanses/55314282/akciju-un-naftas-cenas-kritas-asv-dolara-vertiba-pieaug"},
{"title": "'Nākotnes kapitāls': kurš uzvar? Baltijas akcijas apsteidz 'S&P 500'", "category": "Finanses", "body": "Raidījuma \"Nākotnes kapitāls\" vadītāji turpina savā  starpā sacensties, kuram no abiem būs veiksmīgāks finanšu portfelis. Šoreiz uzvaras laurus plūc Vilūns, bet, kā viņš pats saka, uzvara nav pilnīga, jo P2P ieguldījumi patlaban \"karājas gaisā\". Investēt naudu mūsdienās var dažādi, tāpēc katram, kas sāk sava \"nākotnes kapitāla\" veidošanu, pašam jāizvērtē, kas būs viņam labākie rīki un aktīvi. Lai demonstrētu iespējas, Konstantīns Kuzikovs un Raivis Vilūns ik nedēļu iegulda naudu dažos no tiem. Kuzikovs, kurš iegulda \"S&P 500\" indeksa akcijās, saka, ka aizvadītais mēnesis ir bijis labāks nekā iepriekšējais gads, bet kopumā portfelis nav tik \"pozitīvs\" kā gribētos. \"Ja mēs paskatīsimies, kā man veicies, tad līdz šim brīdim investēti 3750 eiro, bet vērtība – 3572 eiro,\" saka Kuzikovs, skaidrojot, ka no 18 akcijām septiņas ir ar \"plusa zīmi\". Tas ir uzlabojums, jo bijuši mēneši, kad tikai pāris akciju bija ar pozitīvu vērtību. Viņš norāda uz kādu nedaudz pārsteidzošu lietu: neskatoties uz to, ka mākslīgais intelekts ļoti ieinteresēja pasauli šī gada sākumā (par to rakstīja arī \" Delfi Bizness \"), \" Microsoft \", kas strauji to ievieš, akciju cena nav īpaši kāpusi. Patiesībā Kuzikova portfelī tieši \" Google \" vērtība, kas potenciāli zaudē \"Microsoft\", ir pieaugusi vairāk.", "link": "https://www.delfi.lv/bizness/37293360/bankas_un_finanses/55308174/nakotnes-kapitals-kurs-uzvar-baltijas-akcijas-apsteidz-s-p-500"},
{"title": "Akciju cenas pasaule krītas", "category": "Finanses", "body": "Uz Silīcija ieleju fokusētā ASV finanšu kompānija \"SVB Financial Group\" trešdien darīja zināmu, ka ir zaudējusi 1,8 miljardus ASV dolāru pēc vērtspapīru pārdošanas nolūkā iegūt līdzekļus, samazinoties klientu depozītiem. Tajā pašā dienā tika ziņots, ka kriptovalūtu banku milzis \"Silvergate\" plāno izbeigt darbību kriptovalūtu tirgus krīzes dēļ. Tirgi gaida piektdien plānoto ASV nodarbinātības datu publicēšanu par februāri. Analītiķi prognozē, ka ASV ekonomikā februārī tika radīti 205 000 jaunu darbavietu un ka bezdarbs bija stabils 3,4% līmenī. Investori bažījas, ka labi nodarbinātības dati var pamudināt FRS uz procentlikmju straujāku celšanu šomēnes un arī turpmāk, bet šāda rīciba var novest ekonomiku recesijā. ASV biržu indekss \"Dow Jones Industrial Average\" ceturtdien kritās par 1,7% līdz 32 254,86 punktiem, indekss \"Standard & Poor's 500\" saruka par 1,9% līdz 3918,32 punktiem, bet indekss \" Nasdaq  Composite\" samazinājās par 2,1% līdz 11 338,35 punktiem. Londonas biržas indekss FTSE 100 ceturtdien kritās par 0,6% līdz 7879,98 punktiem, Frankfurtes biržas indekss  DAX  30 nemainījās un bija 15 633,21 punkts, bet Parīzes biržas indekss CAC 40 samazinājās par 0,1% līdz 7315,88 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 1,2% līdz 75,72 ASV dolāriem par barelu. \"Brent\" markas jēlnaftas cena Londonas biržā saruka par 1,3% līdz 81,59 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 2,98% līdz 43,60 eiro par megavatstundu. Eiro vērtība pret ASV dolāru ceturtdien pieauga no 1,0545 līdz 1,0586 dolāriem par eiro, britu mārciņas vērtība pret ASV dolāru kāpa no 1,1845 līdz 1,1922 dolāriem par mārciņu, bet ASV dolāra vērtība pret Japānas jenu kritās no 137,36 līdz 136,15 jenām par dolāru. Eiro vērtība pret britu mārciņu kritās no 89,04 līdz 88,77 pensiem par eiro.", "link": "https://www.delfi.lv/bizness/37293360/bankas_un_finanses/55322504/akciju-cenas-pasaule-kritas"},
{"title": "Kredīta maksājums augs vēl – aizņēmējiem nozīmīgais Euribor var šķērsot 4%", "category": "Finanses", "body": "Eiropas Centrālās bankas (ECB) pārstāvju izteikumi pēdējo nedēļu laikā liecina, ka inflācija nesamazinās pietiekami strauji, tādēļ likmju palielināšana ne tuvu nav galā.   ECB pērn sāka strauji celt likmes, reaģējot uz cenu pieaugumu. Tās mērķis ir 2% inflācija. Lai gan gada inflācija eirozonā februārī samazinājās līdz 8,5% (salīdzinot ar 8,6% janvārī) un tā samazinājusies jau ceturto mēnesi pēc kārtas, cenu kritums ir mazāks par analītiķu prognozēto, un skaidrojams ar augstajām pārtikas produktu cenām. Tādēļ tuvāko mēnešu laikā jārēķinās arī ar turpmāku kredītu procentu likmju pieaugumu, un nākamās ceturtdienas, 16. marta, sanāksmē likme visdrīzāk tiks celta par 50 procentpunktiem. Gaidot nākamās nedēļas lēmumu, kredītņēmējiem nozīmīgais Euribor arī uzņēmis strauju augšupejošu virzienu, kas nozīmē, ka kredītu maksājumiem jau šobrīd jāieplāno vairāk naudas.", "link": "https://www.delfi.lv/bizness/37293360/bankas_un_finanses/55313914/kredita-maksajums-augs-vel-aiznemejiem-nozimigais-euribor-var-skersot-4"},
{"title": "SEB šogad plāno pieņemt darbā vairāk nekā 100 jaunu darbinieku", "category": "Finanses", "body": "SEB  šogad Baltijā plāno pieņemt darbā vairāk nekā 100 jaunu darbinieku produktu izstrādes un informācijas tehnoloģiju (IT) amatos, pavēstīja \"SEB bankas\" pārstāvji. \"SEB bankas\" produktu attīstības vadītāja Baltijā Inga Ruduša skaidro, ka pieprasījumu pēc produktu izstrādes un IT speciālistiem veicina klientu vēlme arvien vairāk izmantot digitālos risinājumus, tostarp attālināto konsultāciju pakalpojumu. Viņa norāda, ka šobrīd jau ir ierasts, ka privātpersonas un uzņēmumi veic ikdienas darījumus, izmantojot tiešsaistes banku vai mobilo lietotni. Aizvien vairāk klientu saņem mājokļa kredītus, neapmeklējot bankas filiāli. Tomēr šo pakalpojumu sniegšanai ir nepieciešami IT speciālisti, programmētāji, produktu vadītāji un citi speciālisti. \"Vairākas jaunās vakances nav saistītas ar konkrētu atrašanās vietu, tāpēc ceram piesaistīt speciālistus no visas Latvijas,\" skaidro Ruduša. Papildus vakancēm IT un tehnoloģiju, klientu apkalpošanas un ilgtspējas jomā, \"SEB banka\" plāno piesaistīt jaunus darbiniekus gandrīz visās bankas darbības jomās. Amatu konkursi notiek visas  Baltijas  līmenī un tajā valstī, kur būs spēcīgākie kanditāti, arī tiks pieņemti darbā darbinieki, tādējādi nav noteikts, cik konkrēti darbiniekus katrā valstī plānots pieņemt, \"Delfi Bizness\" paskaidroja bankā. Pēc aktīvu apmēra \"SEB banka\" ir trešā lielākā banka Latvijā.", "link": "https://www.delfi.lv/bizness/37293360/bankas_un_finanses/55320086/seb-sogad-plano-pienemt-darba-vairak-neka-100-jaunu-darbinieku"},
{"title": "Aviokompānijas cīnās, lai atrastu dzinējus un to rezerves detaļas", "category": "Finanses", "body": "Šim gadam bija paredzēts vēstīt par aviopārvadājumu popularitātes atgriešanos, bet, kā ziņo \"Bloomberg\", potenciāls šķērslis šai izaugsmei ir gaisa kuģu dzinēju un rezerves daļu trūkums \" Airbus \" un \" Boeing \" lidmašīnās. Medijs vēsta, ka iztrūkumu pastiprina fakts, ka arvien vairāk pārvadātāju lido ar jaunākās paaudzes turbīnām, kuras, lai arī ir par 20% efektīvākas, ir arī bijušas pakļautas daudz biežākiem apkopes cikliem nekā to izturīgākie priekšgājēji. Amerikāņu \"Spirit Airlines\" ziņo par savu attīstības plānu aizkavēšanos un indiešu \"IndiGo\" cieš no lidmašīnu detaļu iztrūkuma. Piegāžu ķēžu ierobežojumi nozarē bija jau pirms pandēmijas, un pēc tās dzinēju ražotāji ir cīnījušies ar kvalificētu mehāniķu trūkumu un sastāvdaļu trūkumu. Jaunākie \"Raytheon Technologies\" un \" General Electric \" dzinēji ir aprīkoti ar eksotiskiem metālu sakausējumiem, pārklājumiem un kompozītmateriāliem, kas nepieciešami, lai tie darbotos augstās temperatūrās. Aviokompānijas apgalvo, ka turbīnu komponenti nolietojas ātrāk un tiek nosūtīti uz veikalu agrāk, nekā sākotnēji paredzēts. Savukārt konkurentu uzņēmumu detaļas esot vēl sliktākas, vēsta \"Bloomberg\".", "link": "https://www.delfi.lv/bizness/37293360/bankas_un_finanses/55321754/aviokompanijas-cinas-lai-atrastu-dzinejus-un-to-rezerves-detalas"},
{"title": "Dziesmu un deju svētku dalībniekus apdrošina par vairāk nekā 400 miljoniem eiro", "category": "Finanses", "body": "Gatavojoties XXVII Vispārējiem latviešu Dziesmu un XVII Deju svētkiem, \" Swedbank \" apdrošinājusi svētku dalībniekus, organizatorus un brīvprātīgos par kopējo apdrošinājuma summu 400 miljoni eiro, informē kredītiestāde. Polises segums ietvers nelaimes gadījumu, traumu un dzīvības apdrošināšanu svētku norises laikā. Tāpat \"Swedbank\" nodrošinās svētku pasākumu civiltiesisko apdrošināšanu par kopējo apdrošināšanas summu 2 miljoni eiro. Dalībnieki vajadzības gadījumā apdrošināšanas pakalpojumus varēs saņemt, uzrādot Svētku dalībnieka karti un iesniedzot nepieciešamos dokumentus internetbankā (\"Swedbank\" klienti) vai klātienē \"Swedbank\" filiālēs visā Latvijā (visi svētku dalībnieki). XXVII Vispārējie latviešu Dziesmu un XVII Deju svētki notiks no 2023. gada 30. jūnija līdz 9. jūlijam un pulcēs 40 tūkstošus dalībnieku. Kopumā svētku nedēļā norisināsies aptuveni 75 pasākumi.", "link": "https://www.delfi.lv/bizness/37293360/bankas_un_finanses/55316510/dziesmu-un-deju-svetku-dalibniekus-apdrosina-par-vairak-neka-400-miljoniem-eiro"},
{"title": "Ekonomikas izaugsme un mazāka inflācija. FM aktualizējusi makroekonomisko rādītāju prognozes", "category": "Finanses", "body": "Sākot Latvijas Stabilitātes programmas 2023.-2026. gadam sagatavošanu,  Finanšu ministrija  (FM) ir aktualizējusi makroekonomisko rādītāju prognozes laika posmam līdz 2026. gadam, informēja ministrijā. Atbilstoši atjaunotajām prognozēm, Latvijas iekšzemes kopprodukts (IKP) 2023. gadā saglabāsies pagājušā gada līmenī, bet 2024. gadā gaidāma ekonomikas izaugsme 2% apmērā. Salīdzinot ar iepriekšējām, 2022. gada decembra sākumā izstrādātajām prognozēm, IKP pieauguma prognoze 2023. gadam ir palielināta par 0,6 procentpunktiem, bet 2024. gadam IKP pieaugums prognozēts par vienu procentpunktu mazāks nekā pagājušā gada decembrī. Divos nākamajos gados – 2025. un 2026. gadā – ekonomikas izaugsme tiek prognozēta attiecīgi 2,9% un 2,8% apmērā. Ministrijā skaidro, ka ekonomikas izaugsmes prognozes paaugstināšana 2023. gadam saistīta ar nedaudz labāku Latvijas ekonomikas attīstību pagājušā gada ceturtajā ceturksnī, kā arī 2022. gadā kopumā, IKP pieaugot par 2%. Vienlaikus Krievijas sāktā kara un augošo izmaksu ietekme uz ražošanas attīstību var izpausties ar lielāku laika nobīdi nekā sākotnēji sagaidīts, un 2024. gadā ekonomikas izaugsme būs nedaudz lēnāka nekā prognozēts iepriekš. Gada vidējo inflāciju 2023. gadam FM prognozē 10% līmenī, kas ir būtiski zemāks cenu kāpums nekā 2022. gadā, kad inflācija sasniedza 17,3%. Tomēr salīdzinājumā ar decembra sākumā prognozēto inflācijas prognoze ir paaugstināta par 1,5 procentpunktiem, ko noteica augstāki gada beigās fiksētie siltumenerģijas, elektroenerģijas un gāzes tarifi, kā arī spēcīgāki inflācijas otrās kārtas efekti. 2024. gadā inflācija turpinās pazemināties, cenu pieaugumam veidojot 2,2%, bet pēc tam stabilizējoties 2,5% līmenī. Mēneša vidējā darba samaksa šogad turpinās strauji palielināties, ko ietekmēs gan cenu līmeņa pieaugums, gan būtiskais minimālās darba samaksas kāpums no 500 līdz 620 eiro, gan valsts budžeta izdevumu pieaugums sabiedriskā sektora darbinieku algām, tostarp aizsardzības un izglītības nozarēs. Pēc FM prognozēm mēneša vidējā bruto darba samaksa šogad palielināsies par 8,5%, bet nākamajos gados algu pieauguma temps kļūs lēnāks, pakāpeniski pietuvojoties produktivitātes pieauguma tempam un stabilizējoties 4-5% līmenī. Līdz ar sagaidāmajiem nedaudz labākiem ekonomiskās izaugsmes rādītājiem bezdarba līmeņa prognoze 2023. gadam ir samazināta par 0,2 procentpunktiem līdz 7,1%, bet turpmākajos gados bezdarbs turpinās pakāpeniski pazemināties, ko noteiks gan straujākas ekonomiskās izaugsmes atjaunošanās, gan darbspējas vecuma iedzīvotāju skaita mazināšanās, kas no 2024. gada noteiks arī nelielu tautsaimniecībā nodarbināto iedzīvotāju skaita kritumu. FM prognozes par ekonomikas attīstību kopumā ir nedaudz piesardzīgākas, taču ļoti tuvas Eiropas Komisijas (EK) 13. februārī publiskotajām prognozēm, kas paredz, ka Latvijas IKP 2023. gadā palielināsies par 0,1% un 2024. gadā – par 2,7%. Vienlaikus EK 2023. gadam Latvijai prognozējusi arī nedaudz lēnāku patēriņa cenu pieaugumu, gada vidējo inflāciju paredzot 8,7% apmērā. Aktualizējot makroekonomisko rādītāju prognozes, FM saglabāja pieņēmumu, ka ģeopolitiskā situācija būtiski nepasliktinās un nenotiek krasa karadarbības eskalācija, kā arī izvērtēja ārējās un iekšējās vides riskus, un norāda, ka prognozes joprojām ir izstrādātas ārkārtīgi augstas nenoteiktības apstākļos. Būtiskākie negatīvie riski joprojām ir saistīti ar ģeopolitisko situāciju, kā arī ar straujām energoresursu cenu svārstībām un to ierobežoto pieejamību.", "link": "https://www.delfi.lv/bizness/37293360/bankas_un_finanses/55322834/ekonomikas-izaugsme-un-mazaka-inflacija-fm-aktualizejusi-makroekonomisko-raditaju-prognozes"},
{"title": "VID saimnieciskās darbības veicējiem atgādina par IIN avansa maksājumu", "category": "Finanses", "body": "Pēc divu gadu pārtraukuma šogad saimnieciskās darbības veicējiem atkal ir jāveic iedzīvotāju ienākuma nodokļa (IIN) avansa maksājums, atgādina Valsts Ieņēmumu dienests ( VID ). 2021. un 2022. gadā tas bija atcelts kā viens no nodokļu atbalsta pasākumiem COVID krīzes laikā. Šogad pirmais avansa maksājums ir jāveic līdz 23. martam. Tāpat kā līdz šim, tas attiecas uz tiem saimnieciskās darbības veicējiem, kuri iedzīvotāju ienākuma nodokli maksā vispārējā kārtībā. Avansa maksājums neattiecas uz mikrouzņēmumu nodokļa maksātājiem, paziņotās saimnieciskā darbības veicējiem un samazinātās patentmaksas maksātājiem. IIN avansa maksājumu katram saimnieciskās darbības veicējam reizi gadā izveido VID Elektroniskās deklarēšanas sistēmā (EDS). Tas notiek reizē ar gada ienākumu deklarācijas iesniegšanu un pamatojoties uz iepriekšējā gada ienākumiem. Aprēķināto avansa maksājumu saimnieciskās darbības veicēji var aplūkot savā EDS profilā sadaļā \"Maksājumu un nomaksas stāvoklis\". Ja avansa maksāšanas periodā ir būtiski mainījies darbības veids, ieņēmumu vai izdevumu struktūra, samazinājies peļņas apjoms, cilvēks var iesniegt precizētu avansa maksājumu aprēķinu kopā ar pamatotu paskaidrojumu par avansa maksājumu apmēra samazinājumu vai palielinājumu. Avansa maksājuma aprēķinu precizē par attiecīgā gada atlikušajiem ceturkšņiem. Avansa maksājumu var pārcelt uz nākamo maksājuma termiņu, iesniedzot precizētu avansa maksājumu aprēķinu. To var darīt, ja: • personiskās palīgsaimniecības, piemājas saimniecības vai zemnieku saimniecības īpašnieks gūst ienākumus no lauksaimnieciskās ražošanas un • ceturkšņa ienākumu apjoms ir uz pusi mazāks par ceturto daļu gadam noteiktā nodokļa avansa maksājumu apmēra. Esošajiem saimnieciskās darbības veicējiem avansa maksājumi ir jāveic obligāti. Avansa maksājumus var veikt arī brīvprātīgi: • cilvēki, kuri 2023. gadā sāk saimniecisko darbību (30 dienu laikā pēc saimnieciskās darbības uzsākšanas); • mainot nodokļu režīmu no mikrouzņēmumu nodokļa maksātāja vai paziņotās saimnieciskās darbības uz iedzīvotāju ienākuma nodokļa maksātāju vispārējā režīmā.", "link": "https://www.delfi.lv/bizness/37293360/bankas_un_finanses/55328842/vid-saimnieciskas-darbibas-veicejiem-atgadina-par-iin-avansa-maksajumu"},
{"title": "'Personība biznesā': Īans Kenedijs. Visilgāk strādājošais vadītājs 'Baltas' vēsturē", "category": "Finanses", "body": "Pateicoties gandrīz sešiem šajā amatā pavadītiem gadiem, Īans Kenedijs (Iain Kennedy) ir visilgāk strādājošais valdes priekšsēdētājs apdrošinātāja \" Balta \" vēsturē. Līdz 2007. gadam viņš dzīvoja un strādāja Lielbritānijā, taču kāds notikums privātajā dzīvē lika izvērtēt tālāko ceļu, un tas atveda uz Latviju. Sarunā ar \" Delfi Bizness \" \"Baltas\" vadītājs sevi dēvē par īstu apdrošināšanas nozares fanu un uzsver, ka karjera šajā nozarē ir devusi iespēju strādāt ar izciliem, iedvesmojošiem cilvēkiem. Viņš arī atklāj, ka uzvārds – Kenedijs – viņam dzīvē ir sagādājis dažus neparastus mirkļus, un ar smaidu dalās piedzīvotajā. Apdrošināšanas akciju sabiedrība \"Balta\" dibināta tālajā 1992. gadā un ir PZU grupas sastāvā. Uzņēmums pērn strādājis ar peļņu 10,8 miljonu eiro apmērā (neauditētā peļņa), liecina tā sniegtā informācija. atradīsiet šeit Pastāstiet svarīgāko par sevi kā personību Latvijas biznesa vidē. Manu profesionālo dzīvi var sadalīt divos posmos – pirms un pēc 2007. gada.", "link": "https://www.delfi.lv/bizness/37293360/bankas_un_finanses/55325494/personiba-biznesa-ians-kenedijs-visilgak-stradajosais-vaditajs-baltas-vesture"},
{"title": "'Rail Baltica' īstenošanai šogad SM budžetā paredzēti 116,9 miljoni eiro", "category": "Finanses", "body": "Dzelzceļa projekta \" Rail Baltica \" īstenošanai 2023.gadā  Satiksmes ministrijas  (SM) budžetā paredzēti 116,9 miljoni eiro, informēja ministrijas pārstāvji. Tostarp 53,9 miljoni eiro ir piesaistītais Eiropas Savienības (ES) finansējums. Satiksmes ministrs  Jānis Vitenbergs  (NA) norāda, ka paralēli jau sāktiem un šogad plānotiem būvniecības darbiem, ir svarīgi turpināt \"Rail Baltica\" projektēšanu, lai atgūtu iekavēto tā ieviešanā. \"Lai nodrošinātu to, ka projekts turpmāk realizējas bez kavējumiem, esmu iniciējis īpašas komitejas izveidi, kas darbosies manā uzraudzībā. Jāapzinās, ka šis ir visas valsts, nevis tikai SM projekts, un ir svarīgi, ka tā īstenošanā tiek iesaistītas visas atbildīgās ministrijas, iestādes un eksperti,\" pauž Vitenbergs, norādot, ka ir jāiekļaujas termiņos, bet pāri visam projekta realizācija jāveic pārdomāti un pēc augstākajiem kvalitātes standartiem. Šogad projektā turpināsies Rīgas Centrālā dzelzceļa mezgla un ar to saistītās infrastruktūras būvdarbi. Kopumā 2023.gadā šo būvdarbu pirmajai un otrajai fāzei piešķirti 40 miljoni eiro. Finansējums dos iespēju turpināt darbus visa dzelzceļa uzbēruma dienvidu pusē, veicot jauno dzelzceļa sliežu ceļu estakāžu un pārvadu izbūvi, kā arī turpināt \"Rail Baltica\" estakādes būvdarbus Rīgas starptautiskās autoostas teritorijā. Tāpat turpināsies \"Rail Baltica\" savienojuma ar lidostu \"Rīga\" izveides būvdarbi. Dzelzceļa līnijas un \"Rail Baltica\" termināla būvdarbu pirmajai fāzei paredzēti 15,3 miljoni eiro. Pēc starptautiskā konkursa noslēguma un konkrēto posmu būvprojektu apstiprināšanas, plānots sākt \"Rail Baltica\" Latvijas pamattrases būvdarbus ārpus Rīgas prioritārā posmā līdz  Lietuvas  robežai. Pirmie būvdarbi plānoti  Bauskas  novadā pie Iecavas, kur nākotnē atradīsies infrastruktūras apkopes punkts. \"Rail Baltica\" izbūves laikā tas tiks izmantots kā būvniecības loģistikas bāze, nodrošinot būvmateriālu, iekārtu un būvtehnikas uzglabāšanu. Tāpat plānots turpināt \"Rail Baltica\" pamattrases posmu projektēšanas darbus un punktveida objektu, tostarp 16 reģionālo mobilitātes punktu, Salaspils Intermodālā kravu termināla un infrastruktūras apkopes punktu Skultē un Iecavā projektēšanu. Šim mērķim 2023. gada budžetā novirzītas investīcijas 25,07 miljonu eiro apmērā. Papildus \"Rail Baltica\" nacionālo aktivitāšu īstenošanai piešķirts finansējums 2,4 miljonu eiro apmērā. Tas paredzēts \"Rail Baltica\" ritošā sastāva apkopes punkta Jaunmārupē projektēšanas sākšanai, kurā tiks nodrošinātas tādas ar ritošā sastāva apkopi saistītas darbības kā īslaicīga ritošā sastāva novietošana (\"nakšņošana\"), apkope, neliela apjoma remontdarbi, tīrīšana, mazgāšana un tamlīdzīgas darbības. Ar piešķirto finansējumu plānots pabeigt Rīgas Centrālā Multimodālā transporta mezgla būvprojektēšanas darbus un izveidot sabiedriskā transporta punktu 1,6 hektāru platībā blakus jaunizveidotam Elizabetes/Timoteja ielas savienojumam, kas kalpos pilsētas un piepilsētas sabiedriskā transporta vajadzībām. Piešķirtais finansējums tiks novirzīts arī \"Rail Baltica\" kustības vadības centra Latvijā tehniski ekonomiskā pamatojuma izstrādei un piemērotākā novietojuma izvēlei. Kustības vadības centrs nodrošinās vilcienu kustības organizēšanu Latvijā, paredzot iespēju organizēt un pārraudzīt vilcienu kustību arī visā \"Rail Baltica\" dzelzceļa līnijā. Papildus budžetā paredzēts finansējums 34,13 miljonu eiro apmērā būvniecībai nepieciešamo nekustamo īpašumu atsavināšanai un citiem ar \"Rail Baltica\" ieviešanu saistītiem darbiem. SM 2023.gada budžetā nozaru attīstībai kopumā paredzēti 740,3 miljoni eiro, tostarp 308 miljoni eiro ir ES fondu finansējums. Finansējums paredzēts valsts autoceļu infrastruktūras uzlabošanai, iedzīvotāju mobilitātes vajadzību nodrošināšanai un \"Rail Baltica\" projekta īstenošanai. \"Rail Baltica\" projekts paredz izveidot Eiropas standarta sliežu platuma dzelzceļa līniju no Tallinas līdz Lietuvas un Polijas robežai, lai tālāk ar dzelzceļu Baltijas valstis būtu iespējams savienot ar citām Eiropas valstīm. Baltijas valstīs plānots izbūvēt jaunu, 870 kilometru garu Eiropas sliežu platuma (1435 milimetru) dzelzceļa līniju ar vilcienu maksimālo ātrumu 240 kilometri stundā. Sākotnēji bija paredzēts, ka \"Rail Baltica\" izmaksas sasniegs 5,8 miljardus eiro, bet iesaistītās puses vairākkārt paudušas, ka tās ir būtiski pieaugušas. Daļa izmaksu tiks segtas no Eiropas Savienības līdzekļiem. Dzelzceļa līniju \"Rail Baltica\" plānots atklāt secīgi pa posmiem laikā no 2028.gada līdz 2030.gadam.", "link": "https://www.delfi.lv/bizness/37293360/bankas_un_finanses/55320876/rail-baltica-istenosanai-sogad-sm-budzeta-paredzeti-116-9-miljoni-eiro"},
{"title": "'Nākotnes kapitāls': Portfeļa izmaiņas uz 2023. gada desmito nedēļu", "category": "Finanses", "body": "Ja pirmdiena vēl bija veiksmīga “S&P 500” indeksam, tad pēc tam atlikušās četras dienas indekss rādīja negatīvu tendenci, pazaudējot līdz piektdienai 193 punktu jeb -4.77%. Šoreiz indeksu ietekmēja investoru bažās par ASV finanšu sektoru un FRS vēlmi turpināt savu agresīvo likmju celšanas politiku. Aģentūras LETA apkopotā informācija liecina, ka  Baltijas  valstu \" Nasdaq \" biržās šajā nedēļā kāpums reģistrēts tikai Viļņā, liecina biržas informācija. Rīgas biržas indekss \"OMX Riga\" šonedēļ samazinājās par 1,77%. Viļņas indekss palielinājās par 0,02%, bet \"OMX Tallinn\" samazinājās par 0,46%. Kopumā Baltijas tirgū ir neliels kritums, kas visticamāk saistīts ar pozitīvu ziņu trūkumu no pasaules tirgiem. Tāpat arī Latvijā aukstais laiks un ieilgusī ziema samazina iedzīvotāju rocību un tādēļ visticamāk Baltijā arī mazie investori būtiski neiekustina tirgu. Kriptovalūtas  pēc neliela kāpuma atkal nokrita un dažās no biržām pat nokļuva zem psiholoģiskās 20 tūkstoši par vienu \" Bitcoin \" atzīmi. Kopumā, ņemot vērā kārtējās problēmas gan finanšu pasaulē, gan kriptovalūtu pasaulē, investoriem ir maz pozitīvo signālu. Kopīga situācija ar Kuzikova akcijām ir šāda: Iepriekšēja nedēļā visas 17 akcijām parādīja negatīvu tendenci. Mazāko kritumu rādīja \"Coca-Cola\" (KO) akcijas -0,02% un \"Apple\" (AAPL) -0.08%. Vislielāko vērtības kritumu uzrādīja \"Mosaic\" (MOS) ar –0,59%, un \"NY Times\" (NYT) - 0,52%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Iepriekšējā nedēļā investīcijas gāja ETF segmentā. Vienīgais žēl, ka es akcijas nopirku pirmdien, kad tirgus rādīja izaugsmi, nevis piektdien, kad sasniedza zemāko punktu. Bet domāju, ka ar nākamiem pirkumiem man izdosies dabūt labu cenu.” “Turpinot proporcionāli investēt visos segmentos šonedēļ investīcijas ies pārtikas segmentā un vienādas proporcijas starp: \"The Mosaic Company\" (MOS), \"McDonalds Corporation\" (MCD) un \"The Coca-Cola Company\" (KO).” \"Baltijas akcijas šobrīd ir mana miera osta un es domāju, ka turpināšanu pakāpeniski ieguldīt tajās,\" saka Viluns.", "link": "https://www.delfi.lv/bizness/37293360/bankas_un_finanses/55328294/nakotnes-kapitals-portfela-izmainas-uz-2023-gada-desmito-nedelu"},
{"title": "Eiropas Centrālā banka anulējusi 'Baltic International Bank SE' licenci", "category": "Finanses", "body": "Eiropas Centrālā banka  (ECB) ir pieņēmusi lēmumu anulēt Latvijas Bankas tieši uzraudzītās \" Baltic International Bank  SE\" licenci, ziņo  Latvijas Banka . Lēmums ir stājies spēkā šā gada 11. martā. ECB lēmums pieņemts pēc Finanšu un kapitāla tirgus komisijas ( FKTK ) ierosinājuma. Latvijas Banka atgādina, ka no šā gada 1. janvāra FKTL ir integrēta Latvijas Bankā, kura ir FKTK tiesību un saistību pārņēmēja. FKTK padome 2022. 12. decemra ārkārtas sēdē pieņēma lēmumu apturēt finanšu pakalpojumu sniegšanu \"Baltic International Bank SE\" ar mērķi saglabāt finanšu sektora stabilitāti un aizsargāt bankas klientu intereses. Ņemot vērā ECB lēmumu, Latvijas Banka sagatavos un iesniegs pieteikumu tiesai par \"Baltic International Bank SE\" likvidācijas procesa sākšanu un likvidatora iecelšanu.", "link": "https://www.delfi.lv/bizness/37293360/bankas_un_finanses/55331200/eiropas-centrala-banka-anulejusi-baltic-international-bank-se-licenci"},
{"title": "Lielākā ASV banku krīze kopš 2008. gada sabiedē regulatorus un baņķierus", "category": "Finanses", "body": "Piektdien ASV finanšu un tehnoloģiju sektoru pāršalca ļoti nepatīkama ziņa – \"Silicon Valley Bank\" ir nonākusi finanšu grūtībās. Kā raksta \"The  New York Times \", banka sniedza pakalpojumus gandrīz pusei valsts riska kapitāla nodrošināto tehnoloģiju un zinātnes uzņēmumu. Proti, \"Silicon Valley Bank\" faktiski arī bija slavenās Silīcija ielejas banka, kas finansēja un sadarbojās gan ar jaunuzņēmumiem, gan tehnoloģiju gigantiem.  Šoka viļņi atbalsojas arī Eiropā, it sevišķi Lielbritānijas tehnoloģiju sektorā, kas arī bija starp bankas klientiem. \" Delfi Bizness \" jau vēstīja,  SVB krīze sākās pagājušās nedēļas sākumā, kad banka uzsāka akciju pārdošanu, lai piesaistītu līdzekļus pēc tam, kad ar zaudējumiem pārdeva ieguldījumu portfeli , kas galvenokārt sastāvēja no ASV Valsts kases parāda vērtspapīriem. Banka lielāko daļu savu depozītu naudas bija ieguldījusi vērtspapīros, kuri, procentu likmēm kāpjot, nesniedza tik labu atdevi.  Vienlaikus SVB klientiem, kas pārstāv tehnoloģiju sektoru, saruka pieejamais finansējums, kas tiem lika izņemt naudu no bankas. Tā rezultātā kritās bankas akciju vērtība, vadība nespēja atrast investorus, un ASV valdības aģentūra, kas atbild par banku sektoru, pārņēma kredītiestādes vadību, kas ar kādu banku notiek pirmo reizi kopš 2008. gada. \"The New York Times\", atsaucoties uz ekspertiem, min, ka daļēji šīs situācijas iemesls ir Donalda Trampa valdības laikā mīkstinātie noteikumi par to, cik bieži bankām ir jāveic tā dēvētie stresa testi, kas paredzēti, lai konstatētu tieši šādus riskus.", "link": "https://www.delfi.lv/bizness/37293360/bankas_un_finanses/55330454/lielaka-asv-banku-krize-kops-2008-gada-sabiede-regulatorus-un-bankierus"},
{"title": "ASV sankcijām pakļautajam uzņēmumam 'Elektrooptika' nav kontu Latvijas kredītiestādēs", "category": "Finanses", "body": "Par atbalstu Krievijas militāri rūpnieciskajam kompleksam  ASV  sankcijām pakļautā Latvijas pilsoņa Marka Blata uzņēmumam SIA \"Elektrooptika\" nav norēķinu konta nevienā no Latvijas kredītiestādēm, informēja Latvijas Bankas pārstāvji. Latvijas Banka sadarbībā ar kredītiestādēm un atbildīgajām institūcijām padziļināti izvērtē, vai un kādus darījumus Latvijas finanšu sistēmā veikušas sankcijām pakļautās personas. Pašlaik zināms, ka \"Elektrooptikai\" nav konta nevienā no Latvijas kredītiestādēm. Latvijas Banka informē, ka kredītiestādes pēc publiskās ziņas parādīšanās par Latvijas personai piemērotajām ASV Finanšu ministrijas Ārvalstu aktīvu kontroles biroja (OFAC) sankcijām nekavējoties veica pasākumus, lai nodrošinātu, ka finanšu pakalpojumi šīm personām nevar tikt sniegti un lai identificētu maksājumus, ko iepriekš veikušas sankcijām pakļautās personas un nodrošinātu šo maksājumu padziļinātu izpēti. Pamatojoties uz apkopotās informācijas izvērtējumu, Latvijas Banka lems par tālākiem nepieciešamajiem pasākumiem. Sankcijas pret kredītiestādi var tikt piemērotas tādā gadījumā, ja kredītiestāde nav izveidojusi atbilstošu iekšējo kontroles sistēmu, kas nodrošina normatīvo aktu prasībām atbilstošu klientu un to darījumu izpēti. Jau ziņots, ka ASV vērsušas sankcijas pret tīklu, kas nodarbojies ar sankciju apiešanu, lai atbalstītu Krievijas militāri rūpniecisko kompleksu, un sankcijām pakļauto personu vidū ir arī Latvijas pilsonis Blats un viņam piederošais uzņēmums \"Elektrooptika\". OFAC noteicis sankcijas 22 privātām un juridiskām personām, kas saistītas ar tīklu sankciju apiešanai, lai atbalstītu Krievijas militāri rūpniecisko kompleksu. Jaunākās sankcijas pamatā vērstas pret Krievijas ieroču dīleri Igoru Zimenkovu, viņa dēlu Jonatanu un tā dēvētā Zimenkova tīkla uzņēmumiem Singapūrā, Kiprā, Bulgārijā, Izraēlā un citviet. Zimenkovs kopā ar dēlu un plašu personu loku ir strādājis, lai Krievijas aizsardzības rūpniecības produkciju pārdotu trešajām valstīm. Viņi tieši sazinājušies ar Krievijas aizsardzības rūpniecības uzņēmumiem, kuriem noteiktas starptautiskas sankcijas, secinājusi ASV Finanšu ministrija. Tāpat Zimenkovs ir atbalstījis arī Baltkrievijas militāri rūpniecisko kompleksu, veicinot sankcijām pakļautā Baltkrievijas valstij piederošā uzņēmuma \"Belspecvneštehņika\" (BSVT) darījumus Latīņamerikā. Jaunās sankcijas vērstas pret Izraēlā bāzēto \"Texel F.C.G. Technology 2100\", kura ģenerāldirektors ir Latvijas pilsonis Blats, kurš ASV Finanšu ministrijas ziņojumā tiek raksturots kā augsta ranga Zimenkova tīkla līdzstrādnieks un sankcijām pakļautā Baltkrievijas pilsoņa Aleksandra Zaiceva biznesa partneris. OFAC sankcijas vērsis arī pret Blatam piederošo uzņēmumu \"Elektrooptika\", kas reģistrēts 2013. gadā un sniedz biznesa pakalpojumus. \"Texel\" ir iesaistīts plašos līdzekļu pārskaitījumos ar tīkla centrālo kompāniju \"Asia Trading & Construction PTE\", kas bāzēta Singapūrā. ASV Finanšu ministrijas rīcībā esošā informācija liecina, ka \"Texel\" cita starpā ir projekti, kas saistīti ar Krievijas aizsardzības spējām un kopš pagājušā gada februāra, kad Krievija sāka atkārtoto iebrukumu Ukrainā, \"Texel\" un Blats ir piegādājuši Krievijas kompānijai elektrooptikas un infrasarkanā starojuma iekārtas. Sankcijas vērstas arī pret Zimenkova tīkla kompāniju \"GBD Limited\", kas reģistrēta Kiprā, un tās vadītāju Aleksandru Volfoviču. Tāpat sankcijas noteiktas sešiem ar Volfoviču saistītiem uzņēmumiem Kiprā, Bulgārijā un Izraēlā, kā arī vairākām ar šiem uzņēmumiem saistītām personām. Iekļaušana sankciju sarakstā nozīmē, ka minēto personu īpašums un īpašuma tiesības ASV tiek bloķētas. Tāpat tiek bloķēti visi aktīvi, kas tieši vai netieši vismaz 50% apmērā pieder vienai vai vairākām sankcijām pakļautajām personām. Jebkādi darījumi ar sankcijām pakļautajām personām iespējami tikai ar īpašu OFAC atļauju. Kopumā pēdējā gada laikā ASV Finanšu ministrija noteikusi sankcijas vairāk nekā 100 personām, kas saistītas ar starptautisko sankciju un eksporta kontroles pasākumu, kas noteikti Krievijai apiešanu. \"Firmas.lv\" informācija liecina, ka OFAC sankcijas piemērotas gan pret uzņēmumu \"Elektrooptika\", gan pret Blatu kā uzņēmuma amatpersonu, īpašnieku un patieso labuma guvēju. Tāpat uzņēmumam šā gada 9. janvārī reģistrēts 2608 eiro nodokļu parāds. Pērn maijā \"Elektrooptika\" izslēgta no pievienotās vērtības nodokļa (PVN) maksātāju reģistra. \"Elektrooptika\" 2021. gadā strādājusi ar 28 967 eiro apgrozījumu un cietusi 25 181 eiro zaudējumus. \"Elektrooptika\" pamatkapitāls ir 2845 eiro. Blatam uzņēmumā pieder 99,02% kapitāldaļu, bet Anželai Šakinai pieder 0,98% kapitāldaļu.", "link": "https://www.delfi.lv/bizness/37293360/bankas_un_finanses/55189140/asv-sankcijam-paklautajam-uznemumam-elektrooptika-nav-kontu-latvijas-kreditiestades"},
{"title": "VID zaudē 'ABLV Bank' strīdā par 966 865 eiro nodokļu pārmaksu", "category": "Finanses", "body": "Likvidācijas procesā esošā banka \" ABLV Bank \" tiesā uzvarējusi Valsts ieņēmumu dienestu ( VID ) strīdā par 966 865 eiro nodokļu pārmaksu. Administratīvajā rajona tiesā skaidroja, ka 1. februārī tiesa lēmusi par labu \"ABLV Bank\", uzdodot VID pārbaudīt, vai \"ABLV Bank\" uzņēmumu ienākuma nodokļa deklarācijā par 2017. gadu uzņēmumu ienākuma nodokļa pārmaksa 966 865 eiro apmērā ir korekti aprēķināta, kā arī apstiprināja \"ABLV Bank\" uzņēmumu ienākuma nodokļa deklarācijā par 2017. gadu deklarētā uzņēmumu ienākuma nodokļa pārmaksu. \"ABLV Bank\" sagatavoja un 2018. gada 15. novembrī iesniedza uzņēmumu ienākuma nodokļa deklarāciju par 2017. gadu. Sagatavojot 2018.gada finanšu pārskatu, banka laboja 2017. gada pārskatu, savukārt 2021.gada 13. un 27.aprīlī banka iesniedza precizētu uzņēmumu ienākuma nodokļa deklarāciju par 2017. gadu. Ar VID 2021. gada 2. jūnija lēmumu bankai atteikts apstiprināt par 2017. gadu deklarēto uzņēmumu ienākuma nodokļa pārmaksu 966 865 eiro. Izskatot bankas apstrīdēšanas iesniegumu, ar VID 2021. gada 27. oktobra lēmumu sākotnējais lēmums tika atstāts negrozīts. \"ABLV Bank\" lēma vērsties tiesā. Spriedumu var pārsūdzēt Administratīvajā apgabaltiesā viena mēneša laikā. Jau vēstīts, ka maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018. gada 26. februārī nolēma pašlikvidēties, savukārt  Finanšu un kapitāla tirgus komisijas  padome 2018. gada 12. jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018. gada 12. jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc  ASV   Finanšu ministrijas  Finanšu noziegumu apkarošanas tīkla (\"FinCEN\") 2018. gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas  Ziemeļkorejas  kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017. gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī  Korupcijas  novēršanas un apkarošanas birojs ( KNAB ) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\". Savukārt Finanšu izlūkošanas dienests atzina, ka nav atklājis Ziemeļkorejas sankciju pārkāpumus.", "link": "https://www.delfi.lv/bizness/37293360/bankas_un_finanses/55193142/vid-zaude-ablv-bank-strida-par-966-865-eiro-nodoklu-parmaksu"},
{"title": "Kur šogad ieguldīt? Igauņu eksperti nosauc perspektīvas Baltijas akcijas", "category": "Finanses", "body": "Naudu, kas tiek krāta zeķē, ar laiku, ja mērķis ir iekrāt tālākai nākotnei, sadeldē inflācija – naudas vērtība ar katru gadu sarūk. Viens no risinājumiem ir ieguldīt naudu finanšu tirgos, piemēram, Baltijas biržā pārstāvētajos pašmāju vai kaimiņu uzņēmumos.  “ Delfi Bizness ” jau iepriekš dalījās ar Lietuvas finanšu tirgus ekspertu un Latvijas biržas vērotāju ieteikumiem 2023. gadam, nu ir pienākusi kārta igauņu investoriem dalīties pārdomās par to, kuras akcijas būtu vērts paturēt redzeslokā šogad.  Analītiķi uzsver, ka pašreizējās tendences ir īstermiņa un investoriem būtu jākoncentrējas uz uzņēmumu ilgtermiņa konkurences priekšrocībām. “Ņemot vērā vājākas makroekonomikas prognozes šogad un piesardzīgākus korporatīvos komentārus, mēs sagaidām, ka uzņēmumu vidējie ieņēmumi un tīrā peļņa 2023. gadā būs teju tāda pati kā 2022. gadā,” saka bankas eksperts, norādot, ka pēcpandēmijas atveseļošanos negatīvi ietekmēs “trīskāršais šoks” – kapitāla izmaksu, darbaspēka izmaksu un enerģijas cenu kāpums.", "link": "https://www.delfi.lv/bizness/37293360/bankas_un_finanses/55188206/kur-sogad-ieguldit-igaunu-eksperti-nosauc-perspektivas-baltijas-akcijas"},
{"title": "Šonedēļ plānots izsludināt konkursu uz FID priekšnieka amatu", "category": "Finanses", "body": "Konkursa nolikumu sagatavojusi  Iekšlietu ministrija , bet pašu konkursu izsludinās  Valsts kanceleja . Jau ziņots, ka Saeima pērn, 16. jūnijā, noraidīja Ilzes Znotiņas kandidatūru FID priekšnieces amatam atkārtotam termiņam. \"Pret\" balsoja 41 deputāts, atturējās četri, \"par\" bija 33 parlamentārieši un balsojumā nepiedalījās trīs deputāti no klātesošajiem. Znotiņas kandidatūra tika noraidīta pamatā ar \"Konservatīvo\", Nacionālās apvienības un \"Saskaņas\" balsīm. Znotiņa uzvarēja Valsts kancelejas rīkotajā FID priekšnieka atlases konkursā. Valdība 2022. gada 31. maijā atbalstīja viņas virzīšanu iestādes priekšnieces amatā uz vēl vienu termiņu. Pēc tam arī Aizsardzības, iekšlietu un korupcijas novēršanas komisija atbalstīja Znotiņas kandidatūru. Znotiņa pagājušā gada vasarā aģentūrai LETA apliecināja, ka, ļoti iespējams, varētu kandidēt atkārtoti uz FID vadītājas amatu. Šobrīd FID priekšnieka pienākumu izpildītājs ir Toms Platacis. Viņš intervijā laikrakstam \"Diena\" pagājušā gada novembrī atzina, ka varētu kandidēt uz priekšnieka amatu arī izsludinātajā konkursā.", "link": "https://www.delfi.lv/bizness/37293360/bankas_un_finanses/55196916/sonedel-planots-izsludinat-konkursu-uz-fid-prieksnieka-amatu"},
{"title": "Kurš gada laikā reģistrējis visvairāk jaunu uzņēmumu?", "category": "Finanses", "body": "Aizvadītajā gadā reģistrēti 8826 jauni uzņēmumi, un \" Lursoft \" apkopotie dati liecina, ka šo uzņēmumu kapitāldaļu turētāju vidū ir 9062 fiziskas personas, no kurām 4038 pagājušajā gadā reģistrējušas savu pirmo uzņēmumu. Aktīvākās jaunu uzņēmumu dibinātājas 2022. gadā bijušas vairākas juridiskās personas. \"Lursoft\" izpētījis, ka visvairāk jaunus uzņēmumus aizvadītajā gadā reģistrējusi holdingkompānija SIA \" Mintos  Capital Management\", kopskaitā 45, dodot jaunreģistrētajiem uzņēmumiem nosaukumu \"Mintos Finance\", kam pievienots kārtas skaitlis, attiecīgi, no 1. līdz 45. Visu šo jaunreģistrēto uzņēmumu pamatkapitāls ir 2800 eiro. Ceturtā daļa no visiem šiem uzņēmumiem reģistrēti vienas dienas laikā. SIA \"Mintos Capital Management\" patiesais labuma guvējs ir Aigars Kesenfelds, kuram patiesā labuma guvēja statuss šobrīd reģistrēts kopumā 117 uzņēmumos. Vismaz 10 jaunus uzņēmumus aizvadītā gada laikā reģistrējušas vēl četras juridiskās personas – SIA \"RTRK\" (12 jauni uzņēmumi), SIA \"Sunly Land\" (11 jauni uzņēmumi), SIA \"Wind Data\" (11 jauni uzņēmumi) un EE Latvia ApS no Dānijas (10 jauni uzņēmumi). SIA \"RTRK\", kas 2022. gadā Latvijā reģistrējis otru lielāko jaunu uzņēmumu skaitu, pārstāv nekustamo īpašumu jomu, galvenokārt apsaimniekojot, iznomājot un realizējot lauksaimniecības un meža zemes. Šobrīd tam pieder 21 uzņēmums, no tiem 12 reģistrēti pagājušajā gadā. Lielākais pamatkapitāls no pērn reģistrētajiem SIA \"RTRK\" uzņēmumiem ir SIA \"RTRK projekti\". Lursoft dati rāda, ka Saldū esošā uzņēmuma gan reģistrētais, gan apmaksātais pamatkapitāls ir 504,26 tūkst. EUR. Uzņēmuma pamatdarbības joma – sava vai nomāta nekustamā īpašuma izīrēšana un pārvaldīšana. Tikmēr pārējiem uzņēmumiem, kurus 2022. gadā reģistrējis SIA \"RTRK\", kā pamatdarbība norādīta elektroenerģijas ražošana. Jānorāda, ka pats SIA \"RTRK\" reģistrēts 2008.gadā un tā patiesie labuma guvēji ir Ivars Feikners un Edgars Gailītis. Pēdējo desmit gadu periodā augstāko apgrozījumu SIA \"RTRK\" sasniedzis 2014. gadā (3 miljonus eiro), savukārt 2021. gadā tas apgrozījis 1,24 miljonus eiro, pēc nodokļu nomaksas nopelnot 159 tūkst. EUR. \"Lursoft\" izpētījis, ka starp TOP 10 personām, kuras 2022. gadā reģistrējušas visvairāk uzņēmumus, teju visi ir Latvijas valstspiederīgie vai arī Latvijā reģistrētas juridiskās personas. Izņēmums ir vien EE Latvia ApS no Dānijas, kam Latvijā šobrīd pieder 13 uzņēmumi, no kuriem 10, kas saistīti ar inženierdarbību un tehniskajām konsultācijām, reģistrēti aizvadītajā gadā. Starp 10 aktīvākajiem jaunu uzņēmumu dibinātājiem 2022. gadā ir tikai divas fiziskās personas, liecina \"Lursoft\" veiktais pētījums. Viena no tām ir Ērika Jonīte, kura aizvadītā gada laikā Valkā reģistrējusi 9 jaunus uzņēmumus. Tie visi nodarbojas ar taksometru pakalpojumiem. Lursoft jau iepriekš vēstīja, ka tieši šo 9 jauno uzņēmumu, kuru īpašniece ir Ērika Jonīte, rezultātā Valkas novadā pagājušajā gadā, attiecinot pret 2021. gadu, reģistrēts straujākais jauno uzņēmumu skaita pieaugums. Šajā Igaunijas pierobežas pašvaldībā 2021. gadā reģistrēti 18 jauni uzņēmumi, bet pērn – jau 29, kas gada laikā ir pieaugums par 61,1%. Lursoft izpētījis, ka uz š.g. 1. februāri 7 no 9 uzņēmumiem, kurus pērn reģistrējusi Ē. Jonīte, reģistrēts nodokļu parāds, kas pārsniedz 150 eiro. Uzņēmējai līdz 2020. gada izskaņai piederējusi ziņu aģentūras jomā strādājošā SIA \"Median\", kas tagad likvidēta, kā arī savulaik viņa bijusi pasažieru pārvadājumu firmas SIA \"Median JE\" īpašniece. Otra fiziskā persona, kura pagājušajā gadā reģistrējusi visvairāk jaunus uzņēmumus, ir Uldis Dundurs. Tāpat kā Ē. Jonītes reģistrēto uzņēmumu gadījumā, arī visi Ulda Dundura jaunreģistrētie uzņēmumi nodarbojas ar taksometru pakalpojumu sniegšanu. \"Lursoft\" apkopotie dati atklāj, ka no visiem 2022. gadā Latvijā reģistrētajiem uzņēmumiem 819 jeb 9,3% no kopējā jaunreģistrēto skaita kā savu pamatdarbības jomu norādījuši tieši taksometru pakalpojumus. 2021. gadā reģistrēti 309 taksometru pakalpojumu jomā strādājoši uzņēmumi. Jāvērš uzmanība, ka četriem no pērn astoņiem Ulda Dundura reģistrētajiem uzņēmumiem šogad mainīts to kapitāldaļu turētājs, vienlaikus šiem uzņēmumiem paliekot bez aktuālām amatpersonām.", "link": "https://www.delfi.lv/bizness/37293360/bankas_un_finanses/55199136/kurs-gada-laika-registrejis-visvairak-jaunu-uznemumu"},
{"title": "Izsolē par 936 tūkstošiem eiro pārdoti Karginam piederošie īpašumi", "category": "Finanses", "body": "Pirmdien kopumā par 936 000 izsolīti bijušajam \" Parex bankas \" īpašniekam un valdes loceklim Valērijam Karginam piederošie dzīvoklis Rīgā un māja Jūrmalā, liecina informācija elektronisko izsoļu vietnē \"izsoles.ta.gov.lv\". Dzīvoklis Alberta ielā 8, Rīgā, ar kopējo platību 117,1 kvadrātmetrs izsolīts par 485 000 eiro. Nekustamā īpašuma novērtējums un izsoles sākumcena bija 210 000 eiro, bet izsoles solis - 5000 eiro. Izsoles cena ar pievienotās vērtības nodokli (PVN) netiek aplikta. Savukārt māja Jūrmalā izsolīta par 451 000 eiro. Tika izsolīts zemesgabals ar kopējo platību 3356 kvadrātmetri (daļa no zemesgabala ar platību 1464 kvadrātmetri ir iznomāta) un uz zemesgabala esošā dzīvojamā ēka ar kopējo platību 341,9 kvadrātmetri (tai skaitā ārtelpas 95,9 kvadrātmetri) un garāža 102,2 kvadrātmetri Piestātnes ielā 11, Jūrmalā. Nekustamā īpašuma novērtējums un izsoles sākumcena bija 443 000 eiro, bet izsoles solis - 8000 eiro. Izsoles cena ar PVN nodokli netiek aplikta. Abās izsolēs piedzinējs ir pastarpināti valstij piederošā SIA \"Reap\". Pērn 8. decembrī spēkā stājies  Rīgas apgabaltiesas  spriedums, ar kuru apmierināta pastarpināti valstij piederošās SIA \"Reap\" prasība pret bijušajiem \"Parex bankas\" īpašniekiem un valdes locekļiem Karginu un Viktoru Krasovicki par solidāru zaudējumu piedziņu 81 180 583 eiro apmērā. Rīgas apgabaltiesa sākotnēji noraidīja uzņēmuma prasību, bet \"Reap\" iesniedza kasācijas sūdzību, un Augstākā tiesa spriedumu pilnībā atcēla un atgrieza lietu atkārtotai izskatīšanai. Otrajā reizē apgabaltiesa lēma par labu \"Reap\", un spriedums noteiktā termiņā netika pārsūdzēts. Prasība saistīta ar jau iepriekš izskatītu civillietu, kurā \"Parex bankas\" saistību un tiesību pārņēmēja \" Reverta \" no abiem bijušajiem bankas īpašniekiem mēģināja piedzīt 85,5 miljonus eiro. Tiesā prasību skatīja pēc būtības un lietā izvērtēja prasītājam nodarīto zaudējumu atlīdzināšanu saistībā ar darījumiem, kas noslēgti starp pusēm un saistītām personām. \"Reverta\" 2010. gadā tiesā celto prasību pret Karginu un Krasovicki pamatoja ar to, ka viņi, būdami bankas valdes locekļi, savus pienākumus nav pildījuši kā krietni un rūpīgi saimnieki. Proti, laika periodā no 1995. gada 1. janvāra līdz 2008. gada 5. decembrim starp \"Parex banku\" un abiem tās īpašniekiem, kā arī ar viņiem saistītām personām un tuviem radiniekiem tikusi noslēgta virkne darījumu, kas neatbilst tirgus noteikumiem, vispārpiemērotajai šādu darījumu praksei un noteikumiem, ar kādiem banka piedāvāja analoģiskus darījumus slēgt citiem klientiem. \"Revertas\" ieskatā, šie darījumi ļāvuši bijušajiem valdes locekļiem iedzīvoties uz bankas rēķina. \"Reverta\" no Kargina un Krasovicka lūdza piedzīt 85 465 375 eiro par kopumā 14 noslēgtiem depozīta un aizdevuma līgumiem. AT civillietu tiesu palāta 2016. gadā apelācijas instancē daļēji apmierināja \"Reverta\" prasību, solidāri no Kargina un Krasovicka par labu \"Reverta\" piedzenot 4 284 792 eiro un tiesas izdevumus 230 550 eiro jeb kopā 4 515 342 eiro. Prasība par 81 180 583 eiro zaudējumu piedziņu toreiz tika noraidīta. Bijušie bankas īpašnieki lēmumu pārsūdzēja, bet Senāts lēma negrozīt AT spriedumu.", "link": "https://www.delfi.lv/bizness/37293360/bankas_un_finanses/55196704/izsole-par-936-tukstosiem-eiro-pardoti-karginam-piederosie-ipasumi"},
{"title": "Latvijā finanšu investoru skaits pieaug, tomēr atpaliekam no kaimiņiem", "category": "Finanses", "body": "Lai arī lēnām, bet, kā liecina Latvijas lielāko komercbanku dati, finanšu investoru skaits Latvijā aug.  Igaunijas naskie investori ir priekšā, taču arī latvieši sāk vairāk naudas ieguldīt finanšu instrumentos, kas potenciāli var palīdzēt vairot savu kapitālu nākotnes pirkumiem vai vecumdienām. Par to, ka nodrošināt sev pārticīgas vecumdienas vien ar valsts garantēto pensiju neizdosies, eksperti brīdina jau gadiem. Lai nebūtu jāpaļaujas tikai uz pensiju, uzkrājumus var veidot, ieguldot vērtspapīros. Statistika liecina, ka vidējā gada atdeve ieguldījumam ASV akciju tirgū ir apmēram 10%. Attiecīgi sistemātiski ieguldījumi var palielināt uzkrājumus par ievērojamu summu. Pēdējos gados būtiski augusi Latvijas iedzīvotāju interese par ieguldījumiem akcijās un citos finanšu instrumentos.  Lai noskaidrotu, vai privāto investoru skaits Latvijā pieaug un par cik, \" Delfi Bizness \" vērsās pie četru lielāko komercbanku pārstāvjiem.", "link": "https://www.delfi.lv/bizness/37293360/bankas_un_finanses/55183500/latvija-finansu-investoru-skaits-pieaug-tomer-atpaliekam-no-kaiminiem"},
{"title": "Akciju cenas Volstrītā kāpj pēc tehnoloģiju uzņēmumu paziņojumiem", "category": "Finanses", "body": "\"Microsoft\" un \"Google\" māteskompānijas \"Alphabet\" akciju cenas pieauga par vairāk nekā 4% pēc paziņojumiem par jauniem produktiem, kuros paredzēts izmantot mākslīgo intelektu. \"Šī tehnoloģija ievērojami pārveidos jebkuru programmatūras kategoriju,\" pavēstīja \"Microsoft\" izpilddirektors Satja Nadella uzņēmuma mītnē rīkotā pasākumā, kurā tika parādīts, kā interneta pārlūkā \"Bing\" tiks integrētas uz valodu bāzēta mākslīgā intelekta iespējas. Kāpums Volstrītā notika pirms ASV prezidenta Džo Baidena ikgadējās runas par valsts stāvokli. Ir gaidāms, ka viņš tajā uzsvērs pozitīvās pārmaiņas darbaspēka tirgū un progresu inflācijas samazināšanā. Londonas biržas indekss pieauga, bet Frankfurtes un Parīzes biržu indeksi kritās. Londonas biržas indeksa kāpumu veicināja  Lielbritānijas  naftas kompānijas BP akcijas cenas palielināšanās par 7%. Naftas cenas  pieauga otro dienu pēc kārtas pēc Irākas Kurdistānas paziņojuma, ka tā aptur naftas eksportu caur Turciju piesardzības apsvērumu dēļ pēc postošās zemestrīces Turcijā un Sīrijā. Irākas Kurdistāna parasti eksportē caur Turciju apmēram 450 000 barelu naftas dienā. Analītiķi arī norādīja uz naftas pieprasījuma palielināšanos Ķīnā kā faktoru, kas veicina naftas cenu kāpumu. ASV biržu indekss \"Dow Jones Industrial Average\" otrdien pieauga par 0,8% līdz 34 156,69 punktiem, indekss \"Standard & Poor's 500\" kāpa par 1,3% līdz 4164,00 punktiem, bet indekss \" Nasdaq  Composite\" palielinājās par 1,9% līdz 12 113,79 punktiem. Londonas biržas indekss FTSE 100 otrdien pieauga par 0,4% līdz 7864,71 punktam, Frankfurtes biržas indekss  DAX  30 saruka par 0,2% līdz 15 320,88 punktiem, bet Parīzes biržas indekss CAC 40 samazinājās par 0,1% līdz 7132,35 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 4,1% līdz 77,14 ASV dolāriem par barelu. \"Brent\" markas jēlnaftas cena Londonas biržā kāpa par 3,3% līdz 83,69 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 4,66% līdz 55,40 eiro par megavatstundu. Eiro vērtība pret ASV dolāru otrdien pieauga no 1,0726 līdz 1,0732 dolāriem par eiro, britu mārciņas vērtība pret ASV dolāru kāpa no 1,2019 līdz 1,2043 dolāriem par mārciņu, bet ASV dolāra vērtība pret Japānas jenu samazinājās no 132,66 līdz 131,07 jenām par dolāru. Eiro vērtība pret britu mārciņu kritās no 89,24 līdz 89,03 pensiem par eiro.", "link": "https://www.delfi.lv/bizness/37293360/bankas_un_finanses/55203366/akciju-cenas-volstrita-kapj-pec-tehnologiju-uznemumu-pazinojumiem"},
{"title": "'Danske Bank' tehnoloģiju un pakalpojumu centrā Lietuvā radīs līdz 200 jaunu darbavietu", "category": "Finanses", "body": "Dānijas \" Danske Bank \" šogad tehnoloģiju un pakalpojumu centrā Lietuvā plāno pieņemt 100 - 200 jaunu darbinieku, portālam \"Vz.lt\" teicis kompānijas vadītājs Lietuvā Ģiedrus Dzekunsks. Kompānija meklēs darbiniekus ar tehnoloģiju, banku, finanšu, klientu apkalpošanas un datu zinātnes prasmēm un Skandināvijas valstu valodu zināšanām. Tāpat \"Danske Bank\" arī turpmākajos gados plāno paplašināt darbavietu skaitu. \"Danske Bank\" Baltijas valstīs vairs nesniedz bankas pakalpojumus, tomēr Lietuvā joprojām darbojas tās globālais tehnoloģiju un pakalpojumu centrs, kurā strādā vairāk nekā 4400 cilvēku.", "link": "https://www.delfi.lv/bizness/37293360/bankas_un_finanses/55203954/danske-bank-tehnologiju-un-pakalpojumu-centra-lietuva-radis-lidz-200-jaunu-darbavietu"},
{"title": "Ja neesi gaišreģis, labākais rīks – regulāras investīcijas, 'Nākotnes kapitālā' saka Lāriņš", "category": "Finanses", "body": "\"Nākotnes kapitāla\" vadītāji Raivis Vilūns un Konstantīns Kuzikovs nav finanšu eksperti un investīciju jomas veterāni. Tieši tādēļ abi \"Delfi\" darbinieki, veidojot savus finanšu portfeļus, pieturas pie vienkāršas investīciju stratēģijas – katru nedēļu iegulda 50 eiro, neskatoties uz to, kas notiek finanšu tirgos. Tādējādi nedēļas, kad akcijām ir ļoti augsta cena, tiek izlīdzinātas ar nedēļām, kad akciju cena ir zema. Ilgtermiņā, kā liecina statistika un pētījumi, tas palīdz portfelim apsteigt vidējās tirgus vērtības.  Lai paskatītos, kā būtu, ja viņš spētu paredzēt, kad ir labākais brīdis investēt, Kuzikovs aprēķinājis sava portfeļa vērtību, ja būtu investējis labākajos gada brīžos. \"Es esmu investējis 2460 eiro, un šobrīd tā vērtība ir 2390,\" saka Kuzikovs un rāda – ja viņš būtu iegādājies to pašu akciju apjomu gada sākumā, kad tirgus bija augstākajā punktā, viņš būtu samaksājis 2506 eiro. Attiecīgi tas pats akciju daudzums izmaksātu vairāk, kas nozīmē, ka būtu ilgāk jāgaida, kamēr ieguldījums nestu peļņu.  Savukārt, ja viņš būtu iegādājies 12. oktobrī, kad \"S&P 500\" indekss bija savā zemākajā punktā, vērtība portfelim būtu drusku mazāka, bet par to pašu akciju apjomu viņš būtu samaksājis mazāk.  Attiecīgi var secināt, ka izvēlētā stratēģija darbojas, jo, kā norāda \"SEB\" Finanšu tirgus pārvaldes vadītājs Andris Lāriņš, labākos brīžus var redzēt tikai tad, kad tie jau pagājuši.  \"Kurš ir tāds gaišreģis, lai pateiktu, kurš būs tas viens datums, lai investētu?\" retoriski vaicā Lāriņš, skaidrojot, ka, gaidot labāko brīdi, var arī to nesagaidīt. Viņš uzslavē \"Nākotnes kapitāla\" pieeju, jo, regulāri investējot, ir lielāka iespēja trāpīt uz veiksmīgākajiem brīžiem.", "link": "https://www.delfi.lv/bizness/37293360/bankas_un_finanses/55196160/ja-neesi-gaisregis-labakais-riks-regularas-investicijas-nakotnes-kapitala-saka-larins"},
{"title": "Kredītu likmes aug, bet depozītu likmes neseko – kur paliek starpība?", "category": "Finanses", "body": "Kopš pagājušā gada vidus strauji augušas Euribor likmes, būtiski palielinot kredītņēmēju maksājumus. Augot šīm likmēm, loģiski būtu jāpalielinās arī noguldījumu likmēm, ko bankas maksā klientiem, taču, apskatot kredītiestāžu piedāvājumus, var redzēt, ka daļai noguldījumu likme gadā vēl pat nesasniedz 1%, kas nozīmē, ka, ieguldot 1000 eiro uz gadu, noguldītājs par šo summu saņems vien dažus eiro. Kāpēc tā un kur paliek šī starpība starp saņemtajiem kredītu maksājumiem un izmaksātajiem procentiem noguldītājiem, skaidro portals \"Delfi Bizness\".", "link": "https://www.delfi.lv/bizness/37293360/bankas_un_finanses/55201090/kreditu-likmes-aug-bet-depozitu-likmes-neseko-kur-paliek-starpiba"},
{"title": "Par banku ar labāko klientu atbalsta dienestu Latvijā atzīta 'Citadele'", "category": "Finanses", "body": "Par banku ar labāko klientu atbalsta dienestu Latvijā atzīta banka \" Citadele \", liecina ikgadējais uzņēmuma \"Dive\" klientu servisa novērtēšanas pētījums. Latvijā ar augstāko rezultātu (98,8% (zvani) un 98,9% (vizītes)), līdera pozīcijas saglabājusi banka \"Citadele\", otrajā vietā ierindojas \" SEB  banka\" (86,3% (zvani) un 80,8% (vizītes)) un trešajā vietā - \" Luminor Bank \" (75,4% (zvani) un 79,5% (vizītes)). Savukārt Igaunijā labāko klientu atbalstu banku nozarē nemainīgi sniedz \"LHV\" (97,8% (zvani) un 99,7% (vizītes)), bet Lietuvā teicamus rezultātus uzrāda pat trīs bankas - SEB (100% (zvani) un 99,1% (vizītes), \"Šiaulių bankas\" (99% (zvani) un 100% (vizītes)) un \"Citadele\" (99,1% (zvani) un 99,8% (vizītes)). Kopumā \"Dive\" pētījums atklājis, ka triju Baltijas valstu vidū ar labāko banku klientu atbalsta dienestu un klientu apkalpošanas centru darbu var lepoties Lietuva (94,7%). Šī gada rezultātos ir manāms uzlabojums Igaunijā (87,5%). Zemākais nozares rezultāts joprojām tiek novērots Latvijā (82,4%). Pētījumu 2022.gada nogalē un 2023.gada sākumā veica klientu servisa novērtēšanas un uzlabošanas uzņēmumiem \"Dive\". Pētījuma laikā veikti 160 \"slepenā klienta\" zvani klientu atbalsta dienestiem un 160 \"slepenā klienta\" vizītes klientu apkalpošanas centros. To laikā pēc vienotas metodoloģijas un pēc identiskiem kritērijiem tika vērtētas banku klientu atbalsta dienesta un apkalpošanas nodaļu profesionālās zināšanas, komunikācijas prasmes, spēja klientam piedāvāt piemērotāko risinājumu un citi parametri. \"Dive\" \"Top3\" ir klientu apkalpošanas kvalitātes salīdzināšanas instruments, kas tiek pielietots arī citās nozarēs, veicot pētījumus gan Baltijā, gan Polijā. \"Dive Group\" ir klientu servisa uzlabošanas uzņēmums Centrālajā un Austrumeiropā ar ilggadēju pieredzi. \"Dive Group\" klientiem palīdz uzlabot klientu apkalpošanas servisu, tādējādi palīdzot uzņēmumiem panākt augstākus finanšu un kvalitātes rādītājus. Pielietojot slepenā pircēja metodi, \"Dive Group\" klientu apkalpošanas kvalitāti galvenokārt vērtē banku, telekomunikāciju, farmācijas, autotransporta un tirdzniecības nozarēs, kā arī valsts sektorā. Pētījumi vienmēr tiek veikti, izmantojot slepenā pircēja metodi. Slepenie vērtētāji izmanto standartizētu anketu, kurā bez atbildes vērtējuma tiek iesniegti arī paplašināti komentāri, kas pamato atbildi.", "link": "https://www.delfi.lv/bizness/37293360/bankas_un_finanses/55209660/par-banku-ar-labako-klientu-atbalsta-dienestu-latvija-atzita-citadele"},
{"title": "ASV akciju cenas krīt, bet pieaug Eiropā", "category": "Finanses", "body": "Volstrītas indeksi uzsāka tirdzniecības sesiju ar kāpumu, samazinoties ASV Finanšu ministrijas 10 gadu obligāciju ienesīgumam, bet tas vēlāk pieauga un indeksu kāpumu nomainīja kritums. Londonas biržas indekss pieauga, uz kādu laiku pirmoreiz pārsniedzot 8000 punktu atzīmi. Palielinājās arī Parīzes un Frankfurtes biržu indeksi. Šveices otrās lielākās bankas \" Credit Suisse \" akcijas cena kritās par gandrīz 15% pēc tās ziņojuma par neto zaudējumiem 7,3 miljardu Šveices franku (7,4 miljardu eiro) apmērā 2022.gadā, kas ir lielākie gada zaudējumi kopš 2008.gada globālās finanšu krīzes. Britu mārciņas vērtība pret ASV dolāru pieauga par vairāk nekā 1% pēc Anglijas Bankas vadītāja Endrū Beilija paustām bažām par pastāvīgi augsto inflāciju. Lai gan inflācijas līmenis Lielbritānijā decembrī samazinājās līdz 10,5%, tas vēl arvien ir starp augstākajiem pēdējo 40 gadu laikā. ASV biržu indekss \"Dow Jones Industrial Average\" ceturtdien kritās par 0,7% līdz 33 699,88 punktiem, indekss \"Standard & Poor's 500\" saruka par 0,9% līdz 4081,50 punktiem, bet indekss \" Nasdaq  Composite\" samazinājās par 1,0% līdz 11 789,58 punktiem. Londonas biržas indekss FTSE 100 ceturtdien pieauga par 0,3% līdz 7911,15 punktiem, Frankfurtes biržas indekss  DAX  30 kāpa par 0,7% līdz 15 523,42 punktiem, bet Parīzes biržas indekss CAC 40 palielinājās par 1,0% līdz 7188,36 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 0,5% līdz 78,06 ASV dolāriem par barelu. \"Brent\" markas jēlnaftas cena Londonas biržā saruka par 0,7% līdz 84,50 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien kritās par 1,78% līdz 52,73 eiro par megavatstundu. Eiro vērtība pret ASV dolāru ceturtdien pieauga no 1,0712 līdz 1,0739 dolāriem par eiro, britu mārciņas vērtība pret ASV dolāru kāpa no 1,2072 līdz 1,2117 dolāriem par mārciņu, bet ASV dolāra vērtība pret Japānas jenu palielinājās no 131,40 līdz 131,56 jenām par dolāru. Eiro vērtība pret britu mārciņu kritās no 88,74 līdz 88,60 pensiem par eiro.", "link": "https://www.delfi.lv/bizness/37293360/bankas_un_finanses/55235996/asv-akciju-cenas-krit-bet-pieaug-eiropa"},
{"title": "Gada inflācija janvārī sasniegusi 21,5%", "category": "Finanses", "body": "Patēriņa cenas janvārī salīdzinājumā ar decembri Latvijā palielinājās par 0,5%, bet gada inflācija - janvārī, salīdzinot ar 2022.gada janvāri - bija 21,5%, liecina jaunākie  Centrālās statistikas pārvaldes  dati. Savukārt 12 mēnešu vidējais patēriņa cenu līmenis, salīdzinot ar iepriekšējiem 12 mēnešiem, janvārī palielinājās par 18,5%. Statistikas pārvalde informē, ka lielākā ietekme uz vidējā patēriņa cenu līmeņa pieaugumu 2023. gada janvārī, salīdzinot ar 2022. gada janvāri, bija ar mājokli saistītām precēm un pakalpojumiem (7,9 procentpunkti), pārtikai un bezalkoholiskajiem dzērieniem (7,3 procentpunkti), ar transportu saistītām precēm un pakalpojumiem (1,7 procentpunkti), dažādu preču un pakalpojumu grupai (0,9 procentpunkti), ar atpūtu un kultūru saistītām precēm un pakalpojumiem (0,8 procentpunkti). Pārtikas un bezalkoholisko dzērienu grupā cenas gada laikā palielinājās par 28,2%. Būtiskākā ietekme uz vidējā cenu līmeņa pieaugumu grupā bija maizei (+42%), konditorejas izstrādājumiem (+26,3%), miltiem un citiem graudaugiem (+39,1%), makaronu izstrādājumiem (+35,1%), rīsiem (+31,4%), brokastu pārslām (+22%). Cenas kāpa žāvētai, sālītai vai kūpinātai gaļai (+24,1%), mājputnu gaļai (+37,0%), cūkgaļai (+24,7%), gaļas izstrādājumiem (+26,5%), liellopu gaļai (+30,4%). Dārgāks bija siers un biezpiens (+30%), piens (+45,3%), piena produkti (+32,1%), olas (+35,2%) un jogurts (+20,1%). Cenas pieauga kafijai (+34,4%), svaigiem augļiem (+20,3%), cukuram (+86,2%), svaigiem dārzeņiem (+13,4%), augu eļļai (+44%), šokolādei (+19,6%), konservētām vai pārstrādātām zivīm un jūras velšu izstrādājumiem (+28,3%), sviestam (+24,7%), saldējumam (+18,6%), mērcēm un garšvielu piedevām (+43,2%), augļu un dārzeņu sulām (+17,7%), atspirdzinošiem dzērieniem (+22,5%), saldētām zivīm (+38,7%). Gada laikā sadārdzinājās arī sāls un garšvielas (+36,6%), žāvēti, citādi konservēti vai apstrādāti dārzeņi (+22,9%), olīveļļa (+25,6%), ievārījums un medus (+15,5%), saldumi (+21,1%), svaigas vai atdzesētas zivis (+16,6%), margarīns (+34,8%), žāvēti augļi un rieksti (+20,7%), tūlītējai lietošanai gatavie ēdieni (+23,4%) un tēja (+18,8%). Alkoholisko dzērienu un tabakas izstrādājumu vidējais cenu līmenis pieauga par 7,4%. Alkoholisko dzērienu cenas kāpa par 8,9%, sadārdzinoties stiprajiem alkoholiskajiem dzērieniem, alum un vīnam. Tabakas izstrādājumiem gada laikā cenas palielinājās vidēji par 4,9%. Ar mājokli saistītām precēm un pakalpojumiem vidējais cenu līmenis palielinājās par 48,1%. Gada laikā būtiskākais cenu pieaugums bija siltumenerģijai (+69,6%), elektroenerģijai (+89,8%), cietajam kurināmajam (+82,5%) un dabasgāzei (+79,5%). Sadārdzinājās ūdensapgāde, kanalizācijas pakalpojumi, atkritumu savākšana, mājokļa apsaimniekošanas pakalpojumi, mājokļa uzturēšanas un remonta pakalpojumi, kā arī materiāli mājokļa uzturēšanai un remontam. Veselības aprūpes  grupā vidējais cenu līmenis kāpa par 10,3%. Gada laikā dārgāki kļuva farmaceitiskie produkti, zobārstniecības pakalpojumi un ārstu speciālistu pakalpojumi. Ar transportu saistītām precēm un pakalpojumiem cenas palielinājās par 12,3%, ko noteica degvielas cenu pieaugums par 17,8%. Dīzeļdegviela sadārdzinājās par 26,7%, benzīns - par 8%, bet auto gāze - par 5,2%. Cenu kāpums bija personisko transportlīdzekļu apkopei un remontam, pasažieru pārvadājumiem pa autoceļiem, rezerves daļām un piederumiem personiskajiem transportlīdzekļiem, automašīnām. Savukārt lētāki bija pasažieru aviopārvadājumi. Ar atpūtu un kultūru saistītām precēm un pakalpojumiem cenas kāpa par 11,1%. Gada laikā cenas pieauga barībai lolojumdzīvniekiem, ziediem, atpūtas un sporta pakalpojumiem, laikrakstiem un žurnāliem, televīzijas abonēšanas maksai, kancelejas precēm un zīmēšanas piederumiem, daiļliteratūras grāmatām, kompleksajiem atpūtas pakalpojumiem, kā arī personālajiem datoriem. Restorānu un viesnīcu pakalpojumiem vidējais cenu līmenis palielinājās par 18,6%. Dārgāki bija ēdināšanas pakalpojumi, tai skaitā cenu kāpums bija restorānu un kafejnīcu pakalpojumiem - par 17,3%, ēdnīcu pakalpojumiem - par 17,9% un ātrās ēdināšanas pakalpojumiem - par 20,6%. Gada laikā sadārdzinājās arī viesnīcu pakalpojumi. Dažādu preču un pakalpojumu grupā cenas palielinājās par 17,4%, ko būtiski ietekmēja cenu kāpums personīgās higiēnas precēm un skaistumkopšanas līdzekļiem. Dārgāka bija autotransportlīdzekļu apdrošināšana, frizētavu un skaistumkopšanas salonu pakalpojumi, uzturēšanās izmaksas veco ļaužu pansionātos, finanšu pakalpojumi. Pārējās patēriņa grupās nozīmīgākais cenu kāpums bija telekomunikāciju pakalpojumiem, mājokļa tīrīšanas un kopšanas līdzekļiem, mājokļa mēbelēm, pirmsskolas izglītībai, apaviem, apģērbiem, galvenajām mājsaimniecības ierīcēm, kā arī mājokļa uzkopšanas un mājsaimniecības pakalpojumiem.", "link": "https://www.delfi.lv/bizness/37293360/bankas_un_finanses/55237348/gada-inflacija-janvari-sasniegusi-21-5"},
{"title": "'Sliktākais vēl nav pieredzēts,' prognozē lietuviešu finanšu eksperts", "category": "Finanses", "body": "Pat ja pasaules tirgus nepiemeklēs jauni satricinājumi, nav zināms, vai inflācijas beigas neiezīmēs recesijas sākumu, brīdina Lietuvas \"INVL investment management and life insurance group\" portfeļu pārvaldnieks Arvīds Jacikevičus, piebilstot, ka, neskatoties uz to, Baltijā ir interesantas ieguldījumu iespējas. Pirms sākam runāt par to, ko darīt atlikušajos gada vienpadsmit mēnešos, gribu pavaicāt, kāds finanšu tirgiem bija 2022. gads no jūsu skatpunkta. Šķiet, kopumā Baltijai neklājās tik slikti kā lielajiem tirgiem. Jā, taisnība, pagājušais gads nebija slikts Baltijas tirgum, te gan ir svarīgi, ar ko mēs salīdzinām. Piemēram, ja salīdzinām ar ASV tirgu, tad, jā, Baltijas kritums nebija tik liels, bet, ja mēs salīdzinām ar Eiropas akciju biržām, – arī tur kritums nemaz nav tik liels, apmēram 11–12% robežās.  Liela atšķirība ir starp Eiropas attīstības valstu tirgu un citiem reģioniem. Kara, enerģijas cenu un citu ķibeļu dēļ šis tirgus ievērojami kritās, pat par ceturtdaļu. Bet Baltijā mums gāja labāk. Tas saistīts ar to, ka te ekonomikai klājās labāk, kā arī ar to, ka mums ir ļoti lokāli tirgi un mazāks ārvalstu investoru skaits.  Es domāju, ka tie ir galvenie faktori, kas ietekmēja tirgu 2022. gadā.  Vai tas saistīts ar to, ka šeit nauda tiek ieguldīta ilgtermiņā un mēs mazāk redzam spekulācijas un emocijas? Varbūt. Bet es domāju, ka tas nav būtiskākais. Lielākā daļa privāto investoru rīkojas emocionāli. Lielāks iemesls, manuprāt, ir tas, ka investori vienmēr ir bažīgāki par saviem ārvalstu aktīviem. Ja esi investors no citas valsts, tu sākumā mēģināsi atbrīvoties no saviem aktīviem Polijā, pirms pārdosi citus. Viņi negrib galvassāpes – reģions ir tuvu kara zonai, pārdodam, nav svarīgi – labs, slikts uzņēmums, labi finanšu rādītāji vai slikti. Attiecīgi mums ir salīdzinoši mazāk šādu investoru.", "link": "https://www.delfi.lv/bizness/37293360/bankas_un_finanses/55205166/sliktakais-vel-nav-pieredzets-prognoze-lietuviesu-finansu-eksperts"},
{"title": "Šogad Latvijas ekonomika būs neizteiksmīga, sagaida ekonomisti", "category": "Finanses", "body": "Jau vēstīts, ka 2 022. gada decembrī Latvijas ārējās tirdzniecības bilance bija pozitīva ar 114 partnervalstīm , preču eksporta vērtībai pārsniedzot importa vērtību. Negatīva tā bija tirdzniecībā ar 46 valstīm, liecina  Centrālās statistikas pārvaldes  (CSP) dati. “ Luminor ” bankas ekonomists Pēteris Strautiņš norāda, ka Latvijas preču eksportētājiem aizvadītais gads kopumā bija ļoti sekmīgs, taču gada pēdējos trīs mēnešos pieauguma temps krasi samazinājās. Gada gaitā bremzējās apstrādes rūpniecības izlaides kāpums, kas veido eksporta izmaiņu reālās komponentes lielāko daļu, tāpat mazinājās inflācijas devums. Tā kā preču cenu līmenis 2021. gada laikā strauji kāpa, tad 2022. gada mēnešiem bija ļoti atšķirīga salīdzinājuma bāze jeb cenu līmenis 2021. gada atbilstošajos mēnešos. Viņš atzīmē – ja aizvadītajā gadā gan preču, gan pakalpojumu eksporta pienesums ekonomikas izaugsmē bija līdzīgs, tad 2023. gads būs pakalpojumu nozaru gads, un to varēšot redzēt arī ārējās tirdzniecības datos. Strautiņš sagaida, ka pakalpojumu eksporta nozarēs ir gaidāma daudz labvēlīga reālo apjomu dinamika, tāpat cenu izmaiņas būs acīm draudzīgākas. “Ir ticami, ka 2023. gadā preču eksporta cenas pat samazināsies, bet pakalpojumos cenas turpinās augt. Šos kontrastus pastiprinās ekonomikas atgriešanās pie “normālas” struktūras pēc pandēmijas radītā nošķiebuma preču nozaru virzienā,” viņš saka. Strautiņš sagaida, ka 2023. gads būs mazu skaitļu un mazu apgriezienu gads ekonomikā, bet tas vēl nenozīmējot, ka dzīve kļūs sliktāka. “Gluži otrādi, sagaidāms, ka algu pirktspēja stabilizēsies un sāks atjaunoties pēc krasā krituma 2022. gadā. Ražotājiem uz patērētājiem būs mazāk stresa, cenšoties “izlēkāt” līdzi vētrainajām cenu izmaiņām,” saka ekonomists. Viņš gan atzīst, ka daži skaitļi ekonomikā būs mazāki, taču būs jātērē mazāk naudas un pūļu, lai šos skaitļus radītu. “ Swedbank ” galvenā ekonomiste Agnese Buceniece atzīmē, ka ārējais pieprasījums turpina atslābt, un eksporta pasūtījumu apjoms ir nokritis zem ilgtermiņa vidējā. Tas nozīmē, ka vismaz tuvākajos mēnešos eksporta sniegums saglabāsies visai neizteiksmīgs – gaidāms kritums. Buceniece, atsaucoties uz prognozēm, norāda, ka Latvijas lielāko tirdzniecības partnervalstu ekonomikas gada pirmajā pusē stagnēs vai nonāks recesijā, savukārt uz nelielu izaugsmi var cerēt gada otrajā pusē. Pēc viņas teiktā, Covid-19 ierobežojumu mīkstināšana un nekustamo īpašumu krīzes risināšana šogad palīdzēs Ķīnas ekonomikas izaugsmei atkopties. “Pieprasījums no Ķīnas augs, kas sekmēs globālo tirdzniecību. Lielākie ieguvēji visticamāk būs Āzijas valstis, bet zināmu labumu gūs arī Eiropa. Lai arī tiešā veidā ar Ķīnu tirgojamies visai maz, Ķīnas atgūšanās var paskubināt Latvijas eksportu netiešā veidā. Ietekmi šobrīd grūti prognozēt, bet tā, visticamāk, nebūs ļoti liela,” saka Buceniece. Savukārt imports šā gada laikā nedaudz samazināsies, ņemot vērā nelielu kritumu mājsaimniecību patēriņā, prognozē ekonomiste. Ekonomikas ministrijas  analītiķis Edmunds Gergelevičs prognozē, ka Latvijas tālāku eksporta izaugsmi turpinās negatīvi ietekmēt kara darbība Ukrainā, kuras dēļ ir traucētas līdzšinējās izejvielu piegāžu ķēdes. “Uzņēmumiem, kuri bija saistīti ar karā iesaistīto valstu tirgiem, šajā situācijā jāpārorientē piegāžu iespējas un jāmeklē jauni preču noieta tirgi. Tāpat eksportētāju konkurētspēju negatīvi ietekmē pasaulē vērojamais cenu kāpums precēm, tai skaitā energoresursiem,” komentē Gergelevičs.", "link": "https://www.delfi.lv/bizness/37293360/bankas_un_finanses/55210876/sogad-latvijas-ekonomika-bus-neizteiksmiga-sagaida-ekonomisti"},
{"title": "Stratēģiskais investors iegādājies 52,59% 'PrivatBank' akciju; nepieciešams ECB akcepts", "category": "Finanses", "body": "Stratēģiskais investors pagājušā gada septembrī iegādājies 52,59% \"PrivatBank\" akciju, taču darījuma īstenošanai nepieciešams  Eiropas Centrālās bankas  (ECB) akcepts, liecina bankas 2021.gada pārskats, par kuru auditorkompānija \"Grant Thornton\" atteikusies sniegt atzinumu. Pārskatā minēts, ka 2020.gada oktobrī bankas akcionāri pieņēma lēmumu sākt stratēģiskā investora piesaistīšanas procesu. Bankai izdevās piesaistīt stratēģisko investoru no Eiropas, un 2021.gada septembrī parakstīts līgums par 52,59% bankas akciju iegādi. \"Bankas vadība ir pārliecināta, ka pēc tam, kad  Finanšu un kapitāla tirgus komisija  ( FKTK ) un ECB apstiprinās stratēģisko investoru, un pēc tam, kad kapitāla pietiekamība tiks nodrošināta ar kapitāla pieaugumu, banka sekmīgi ieviesīs jauno attīstības stratēģiju, lai nodrošinātu pozitīvu nākotnes naudas plūsmu, un tas ļaus vadībai nākotnē piemērot bankai darbības turpināšanas principu,\" pausts gada pārskatā. Tajā arī norādīts, ka, neskatoties uz iepriekš minēto, ir daži aspekti saistībā ar bankas spēju turpināt darbību, kas nav pilnībā atkarīgi no bankas vadības darbībām. Tostarp pārskatā atzīmēts, ka banka un tās grupa pabeidza 2021.gadu ar zaudējumiem. \"Taču, neskatoties uz notiekošo bankas stratēģiskā investora apstiprināšanu no FKTK un ECB puses, banka pārorientēja savu darbību, fokusējoties uz esošo klientu apkalpošanu un uz bankas iekšējo procesu restrukturizāciju, lai samazinātu darbības izmaksas. Banka izstrādāja kapitāla stiprināšanas plānu, identificējot darbības, kas nodrošinātu kopējo pašu kapitāla prasību ievērošanu no bankas un no grupas puses, un kas nodrošinātu pietiekamu kapitālu bankai un grupai,\" klāstīts pārskatā. Tāpat tajā teikts, ka bankas vadība turpina darbu, lai 2023.gada beigās atgrieztu banku pie peļņas, piedāvājot noguldījumu pakalpojumus, maksājumu pakalpojumus, kā arī aizdevumus ar individuālu pieeju gan mazajiem un vidējiem uzņēmumiem biznesa izaugsmes veicināšanai, gan privātajiem klientiem, ņemot vērā konkrētu projektu vajadzības un nodrošinot personalizētu pieeju katrā situācijā. Turklāt 2021.gada 17.decembrī akcionāru ārkārtas sapulcē pieņemts lēmums par beztermiņa fiksēto papildu pirmā līmeņa kapitāla vērtspapīru emisiju 11 miljonu eiro apmēra, klāstīts pārskatā, piebilstot, ka bankas vadība sagaida, ka investora piesaiste beztermiņa fiksēto papildu pirmā līmeņa kapitāla vērtspapīriem būtiski uzlabos bankas kapitāla pietiekamību. \"Bankas un grupas vadība atzīst paredzamos stratēģiskā investora piesaistes rezultātus, perspektīvus stratēģiskus mērķus, kapitāla pietiekamības palielināšanos un stiprināšanu kā apsvērumu darbības turpināšanai bankai un grupai,\" teikts gada pārskatā. Vienlaikus FKTK atzīmēja, ka būtiskas līdzdalības atļaujas sniegšana ir ECB kompetencē, līdz ar to FKTK atturas komentēt ECB procesus. Savukārt bankas auditorkompānija ziņojumā skaidro, ka tā nav varējusi iegūt pietiekamus un atbilstošus revīzijas pierādījumus, kas veidotu pamatojumu revidentu atzinumam par \"PrivatBank\" pārskatu. Tostarp revidents min, ka FKTK noteiktais minimālais kapitāla pietiekamības rādītājs bankai un tās koncernam ir noteikts 10,5% apmērā, taču bankas kapitāla pietiekamības rādītājs 2021.gada 31.decembrī bija 10,05%, bet koncerna - 10,43%. Vienlaikus auditori atzīmē, ka bankai Ukrainā ir pamatlīdzekļi, kuru bilances vērtība pagājušā gada beigās bija 12,367 miljoni eiro, tostarp pasažieru lidmašīna, kuras bilances vērtība ir 10,895 miljoni eiro. Ņemot vērā  Krievijas  sākto karu Ukrainā, pastāv risks, ka minētie aktīvi var tikt bojāti, tādējādi radot vērtības samazinājumu un papildu spiedienu uz bankas un tās koncerna kapitāla pietiekamības rādītāju pēcbilances periodā. Tāpat auditors atzīmē, ka darbības turpināšanas principa piemērojamība ir atkarīga no bankas un koncerna spējas piesaistīt papildu kapitālu pietiekamā apmērā pietiekami īsā periodā. Savukārt \"PrivatBank\" pārskatā skaidro, ka, ņemot vērā Krievijas bezprecedenta militāro agresiju pret Ukrainu 2022.gada februāra beigās, banka veic nepārtrauktu sankciju izmaiņu monitoringu, veicot visas nepieciešamās darbības. Tā pat banka veic nepārtrauktu drošības monitoringu. \"Jau 2022.gada janvārī banka, ievērojami samazināja savu Krievijas korespondentbanku kontu atlikumus. Līdz ar to bankai nav ievērojamu ekspozīciju Krievijā un tā var spert nepieciešamos soļus, lai aizvērtu korespondējošos kontus Krievijas bankās, tām parādoties sankciju sarakstos,\" piebilsts pārskatā. Tāpat pārskatā teikts, ka banka nepārtraukti un ar uzmanību seko līdzi situācijas attīstībai Ukrainā, uztur aktīvu komunikāciju ar partneriem, lai analizētu un novērtētu bankas aktīvus, kas atrodas Ukrainā. Bankas aktīvu, kas atrodas Ukrainā, neto vērtība bilancē 2021.gada 31.decembrī sastāvēja no lidmašīnas 10,895 miljonu eiro vērtībā un ēkas, kas nodota finanšu līzingā, 1,472 miljonu eiro vērtībā. \"Banka tāpat seko līdzi informācijai par kredītiem tiem klientiem, kuru pamatdarbību varētu ietekmēt notikumi Ukrainā un Baltkrievijā,\" piebilsts pārskatā. \"PrivatBank\" pagājušajā gadā strādāja ar zaudējumiem 5,933 miljonu eiro apmērā, kas ir 2,3 reizes mazāk nekā 2020.gadā. Savukārt bankas aktīvi 2021.gada 31.decembrī bija 102,945 miljonu eiro apmērā, kas ir par 24,3% jeb 33,013 miljoniem eiro mazāk nekā 2020.gada beigās, kad \"PrivatBank\" aktīvi bija 135,958 miljonu eiro apmērā. Vienlaikus \"PrivatBank\" uzkrātie zaudējumi 2021.gada beigās bija 81,364 miljonu eiro apmērā. Jau vēstīts, ka atbilstoši \"PrivatBank\" jaunajai attīstības stratēģijai banka no 2021.gada 1.februāra pārtraukusi emitēto maksājumu karšu darbību un citus ikdienas pakalpojumus, turpmāk klientiem sniedzot vienīgi kreditēšanas un noguldījumu pakalpojumus. Tāpat ziņots, ka FKTK 2021.gada martā ierosināja administratīvo lietu pret \"PrivatBank\" par termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju. \"2021.gada martā FKTK ierosināja administratīvo lietu pret banku par noteikto termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju. Bankas akcionāri un valde aktīvi strādā pie šī jautājuma sakārtošanas, lai izvairītos no iespējamām sankcijām nākotnē,\" sacīts 2020.gada un arī 2021.gada pārskatā. Pēc aktīvu apmēra \"PrivatBank\" ir viena no mazākajām bankām Latvijā. Bankas lielākais akcionārs ir  Ukrainas  \"PrivatBank\" (46,54%), kuru 2016.gada decembrī Ukrainas valdība nacionalizēja.", "link": "https://www.delfi.lv/bizness/37293360/bankas_un_finanses/54226290/strategiskais-investors-iegadajies-52-59-privatbank-akciju-nepieciesams-ecb-akcepts"},
{"title": "Veiksmīgākā investīcija ienesa sešu ciparu skaitli, 'Nākotnes kapitālā' stāsta Pauls Miklaševičs", "category": "Finanses", "body": "\"Nākotnes kapitāla\" vadītāji turpina sarunāties ar cilvēkiem, kas, veidojot savu nākotnes kapitālu, izvēlas naudu investēt, nevis glabāt zeķē, kur to apēd inflācija. Šoreiz raidījumā viesojās \"BluOr Bank\" klientu aktīvu pārvaldīšanas direktors Pauls Miklaševičs. \"Es savu karjeru investīciju pasaulē sāku kā praktikants,\" atminas Miklaševičs, stāstot, ka radinieks palīdzējis atrast pirmo prakses vietu. Tas esot sakritis ar tā saukto \"dot-com\" burbuli, kad visi tehnoloģiju uzņēmumi uzrādīja ārkārtīgi labus rezultātus. Viņš atminas, ka pirmais darījums bijis ļoti veiksmīgs – ieguldot tūkstoti, viņš savu investīciju dubultojis. Tas ir iededzis lielu interesi par investīciju pasauli, un vēlāk, pabeidzis mācības, viņš turpināja karjeru šajā laukā.  \"Man ir bijis daudz veiksmīgu darījumu,\" saka Miklaševičs, norādot, ka gadu gaitā ir gadījies, pievēršot uzmanību tam, kas šobrīd tirgū netiek novērtēts, veikt lieliskas investīcijas.  \"Lielāko naudu nopelnīju, pateicoties kompānijai \"Shopify\",\" atminas investors. Savulaik nezināmā kanādiešu e-komercijas platforma gadu gaitā strauji izauga. Viņš skaidro – ņemot vērā, ka uzņēmums bija kanādiešu, tam netika pievērsta pienācīga uzmanība.  Investors stāsta, ka ar \"Shopify\" tika \"diezgan daudz nopelnīts\", proti, klientu, kuriem viņš šīs akcijas iegādājās, veicot savus darba pienākumus, peļņa bija mērāma miljonos. \"Man tas bija ar sešiem cipariem, bet ar solīdiem sešiem cipariem,\" viņš atceras, taču piebilst, ka tas arī bijis sliktākais darījums. Proti, viņš šīs akcijas ar labu peļņu pārdeva vēl pirms pandēmijas, bet, ja būtu pandēmijas laikā tās turējis, būtu varējis nopelnīt vēl vismaz desmit reizes vairāk. \"Es esmu vēl diezgan jauns, un vēl ir laiks nopelnīt,\" saka Miklaševičs.", "link": "https://www.delfi.lv/bizness/37293360/bankas_un_finanses/54759802/veiksmigaka-investicija-ienesa-sesu-ciparu-skaitli-nakotnes-kapitala-stasta-pauls-miklasevics"},
{"title": "Ja nebūtu kriptovalūtu, būtu veiksmīgi: 'Nākotnes kapitāls' salīdzina portfeļus", "category": "Finanses", "body": "Viens no raidījuma “Nākotnes kapitāls” mērķiem ir veicināt investīciju kultūru Latvijā. “Delfi” valdes priekšsēdētājs Konstantīns Kuzikovs un “Delfi Bizness” žurnālists Raivis Vilūns uzskata, ka viens no labākajiem veidiem, kā to panākt, ir rādīt priekšzīmi. Tādēļ abiem vadītājiem ir savi investīciju portfeļi, kuros tie ik nedēļu iegulda 50 eiro, lai pēc desmit gadiem sasniegtu savus mērķus.  Šobrīd gan, kā raidījumā atzīst gan Vilūns, gan Kuzikovs, finanšu tirgos valda drūmi apstākļi. “Ar ko tas ir saistīts? Ar ļoti vienkāršu lietu – inflāciju,” saka Kuzikovs, skaidrojot, ka tādēļ arī faktiski visi pasaules akciju tirgi iet uz leju. Tomēr, neskatoties uz to, viņš pieturas pie stratēģijas, kas saka, ka katru nedēļu vajag investēt. Vēl jo vairāk, tagad, kad akciju tirgos ir vērtību kritums, ir labs brīdis ieguldīšanai, jo cenas ir zemākas.  Pašlaik gan viņš ir investējis 2650 eiro, bet portfeļa vērtība ir tikai 2469 eiro. Attiecīgi šobrīd ir 6,8% lieli zaudējumi.", "link": "https://www.delfi.lv/bizness/37293360/bankas_un_finanses/54783328/ja-nebutu-kriptovalutu-butu-veiksmigi-nakotnes-kapitals-salidzina-portfelus"},
{"title": "Latvijas četru lielāko banku klientiem piecos mēnešos izkrāpts 4,1 miljons eiro", "category": "Finanses", "body": "Kopumā 2022.gada pirmajos piecos mēnešos īstenoti 1919 krāpšanas gadījumi. Vienlaikus novērsti 1082 krāpšanas gadījumi par kopumā 1,7 miljoniem eiro. Piecos mēnešos četrās lielākajās Latvija bankās konstatēti 716 telefonkrāpšanas gadījumi, izkrāpjot 512 306 eiro. Tāpat konstatēti 545 investīciju krāpšanas gadījumi, izkrāpjot 1 519 774 eiro, un 658 cita veida krāpšanas gadījumi, izkrāpjot 2 112 155 eiro. Šogad pirmajos piecos mēnešos izdevies novērst 462 telefonkrāpšanas mēģinājumus par 355 691 eiro, 445 investīciju krāpšanas mēģinājumus par 591 305 eiro un 175 citus krāpšanas mēģinājumus par 756 580 eiro. Jau ziņots, ka Latvijā četru lielāko banku klientiem, pašiem apstiprinot maksājumu, pagājušajā gadā izkrāpto līdzekļu apmērs sasniedza 11,1 miljonu eiro. Vienlaikus pērn izdevās novērst krāpšanas mēģinājumus 3,3 miljonu eiro apmērā. Kopumā četrās lielākajās Latvija bankās pērn tika konstatēti 3180 telefonkrāpšanas gadījumi, izkrāpjot 4 950 333 eiro. Tāpat konstatēts 1281 investīciju krāpšanas gadījums, izkrāpjot 4 459 278 eiro, un 785 cita veida krāpšanas gadījumi, izkrāpjot 1 654 550 eiro. Savukārt pagājušā gada laikā izdevās novērst 4069 telefonkrāpšanas mēģinājumus par 2 186 506 eiro, 1712 investīciju krāpšanas mēģinājumus par 889 094 eiro un 175 citus krāpšanas mēģinājumus par 181 646 eiro.", "link": "https://www.delfi.lv/bizness/37293360/bankas_un_finanses/54492070/latvijas-cetru-lielako-banku-klientiem-piecos-menesos-izkrapts-4-1-miljons-eiro"},
{"title": "'Luminor': arvien vairāk uzņēmumu kļūst par krāpniecības upuriem", "category": "Finanses", "body": "Kā liecina Finanšu nozares asociācijas dati, šā gada pirmajā ceturksnī no Latvijas lielāko komercbanku klientiem ir izkrāpti 1,6 miljoni eiro, kā arī konstatēti 443 telefonkrāpniecības gadījumi. Vienlaikus pagājušajā gadā kopumā, klientiem pašiem apstiprinot maksājumu, izkrāpto naudas līdzekļu summa sasniedza 11,1 miljonu eiro un daļa no upuriem ir bijuši uzņēmēji, informē \" Luminor \" banka. Kā ziņo \"Cert.lv\", katru nedēļu vismaz viens vai pat vairāki uzņēmumi Latvijā kļūst par interneta krāpnieku upuriem, zaudējot finanšu līdzekļus vai svarīgus datus. Par upuriem biežāk kļūst lielie uzņēmumi, tomēr no garnadžiem nav pasargāti arī mazie un vidējie biznesi. Tieši nelielie uzņēmumi ir tie, kuri krāpniecības sekas izjūt sāpīgāk, jo izkrāptās summas ir proporcionāli lielākas pret to ienākumiem. \"Nozagtās naudas apmērs ir atkarīgs no krāpniecības shēmas. Zaudējumi parasti ir mērāmi dažu tūkstošu apmērā un var sasniegt pat desmitus un simtus tūkstošus eiro par vienu darījumu. Galvenais krāpnieku mērķis ir uzņēmumu finanšu vadītāji un grāmatveži, kā arī jebkuras personas, kurām ir piekļuve uzņēmuma finansēm vai internetbankas piekļuvēm, līdz ar to, ir ļoti svarīgi viņus atbilstoši izglītot par dažādiem iespējamiem krāpniecības veidiem,\" teic \"Luminor\" krāpšanas novēršanas eksperts stāsta Anrijs Šmits. Visbiežāk uzņēmēji sastopas ar viltus rēķinu vai avansa rēķinu krāpniecību un pikšķerēšanu jeb nelikumīgiem mēģinājumiem iegūt informāciju, piemēram, par internetbankas parolēm, kredītkaršu numuriem. Pikšķerēšanas gadījumā visbiežāk uzņēmuma darbinieks saņem e-pastu par datora bloķēšanu vai līdzīgiem brīdinājumiem un lai no tiem izvairītos, tiek aicināts veikt noteiktas darbības, piemēram, klikšķināt uz saiti vai atvērt pielikumā esošu dokumentu. Savukārt, par finansēm atbildīgās personas nereti arī saņem zvanus, lūdzot kāda pārskaitījuma veikšanu apstiprināt ar \"Smart ID\" vai kodu kalkulatoru, un nosaukt paroles. Krāpnieki mēdz uzdoties arī par viltus sadarbības partneriem, un, izrakstot viltus rēķinus, mēģina panākt naudas pārskaitījumus uz sev piederošiem kontiem. Nereti tiek atsūtīta it kā oficiāla vēstule par to, ka mainījušies bankas konti un grāmatvedim var nerasties aizdomas, ka notiek krāpšanas mēģinājums. Lai izvairītos no šādiem krāpšanas gadījumiem, noteikti jāizmanto tikai droši tiešsaistes rēķinu apmaksas veidi. Kā norāda eksperts, visdrošākais veids, lai pieslēgtos internetbankai būtu caur savas bankas mājaslapu vai mobilo aplikāciju. Lai izvairītos no krāpniecības, uzņēmējiem regulāri jāveic darbinieku, īpaši grāmatvežu, apmācība, piemēram, izspēlējot dažādus krāpniecības mēģinājumus un liekot darbiniekiem atpazīt viltus e-pastu starp vairākiem īstiem u.tml. Vēlams izstrādāt un ieviest arī visaptverošas iekšējās politikas un procedūras, kas vērstas uz darbinieku uzraudzību un iekšējās krāpšanas novēršanu, kā arī izstrādāt kārtību ārējās krāpšanas gadījumos - kā darbiniekam veikt informācijas pārbaudi, ziņošanu utt. Par nākotnes draudu jāuzskata arī \"Deepfake\" jeb \"dziļviltojuma\" krāpniecības metodi, kas Latvijā vēl nav izplatīta, bet ar mākslīgā intelekta palīdzību var veidot video, foto un balss viltojumus. Šajā gadījumā pat videozvanā var būt grūti atpazīt, ka zvanītājs ir nevis bankas darbinieks, bet krāpnieks. Katrā datorā, kas tiek lietots uzņēmuma vajadzībām, jābūt jaunākajiem ugunsmūriem un pretvīrusu programmatūrai, kas var pasargāt no pikšķerēšanas shēmām un mēģinājumiem iegūt konfidenciālu informāciju no ierīcēm. Mazākiem uzņēmējiem, kas ikdienā nealgo IT speciālistu, regulāri būtu jāveic iekārtu pārbaude un programmatūras atjaunošana pie uzticama datorspeciālista. Tāpat ieteicams izmantot \"cert.lv\" piedāvātos bezmaksas rīkus – DNS ugunsmūri u.c. līdzīgus, kas pasargā no kiberapdraudējumiem – viltus bankas lapas, krāpnieciskas tirdzniecības platformas, vīrusus izplatošas vietnes u.c. Konstatējot krāpniecības faktu, uzņēmējam nekavējoties jāsazinās ar banku un Valsts policiju – jo savlaicīgāka būs rīcība, jo lielāka iespēja pieķert krāpnieku un cerība atgūt zaudētos līdzekļus.", "link": "https://www.delfi.lv/bizness/37293360/bankas_un_finanses/54493448/luminor-arvien-vairak-uznemumu-klust-par-krapniecibas-upuriem"},
{"title": "Kā investēt tā, lai tam būtu jāvelta pēc iespējas mazāk laika, stāsta Karīna Kulberga", "category": "Finanses", "body": "Latvijā, kā iepriekš izteikušies eksperti \"Nākotnes kapitālā\", kopumā finanšu pratība un investīciju kultūra ir salīdzinoši zema. Tāpēc ir ļoti svarīgi, ka par finansēm un sava nākotnes kapitāla veidošanu tiek runāts ar dažādām auditorijām un dažādās platformās. \"Nākotnes kapitāla\" viešņa Karīna Kulberga, \"Swedbank\" Privātpersonu pārvaldes vadītāja, \"Instagram\" platformā izglīto savus sekotājus par finanšu jautājumiem, stāsta, kā izvirzīt sev mērķus un kā domāt par naudu. Lielu uzsvaru Kulberga kontā \"SheOwns by kk\" liek tieši uz sieviešu auditoriju. \"Es dalu šo posmu divos lielos periodos,\" saka Kulberga, atbildot uz jautājumu, kad viņa spēra pirmos soļus investīciju pasaulē. Viņa skaidro, ka sākumā soļi ir bijuši ļoti piesardzīgi – ieguldījumi krājkontos. Savukārt pēdējos sešos gados viņa aktīvi investē dažādos finanšu instrumentos. \"Es domāju, ka mana stiprā puse ir disciplīna,\" atzīst investore. Viņa saka – kopš izstrādājusi sistēmu, kā atlikt naudu, kas paredzēta uzkrājumiem un investīcijām, un ir sākusi to darīt sistemātiski, viss ir mainījies. Pirmajos posmos, kad tas ir bijis haotiskāks process bez konkrētas sistēmas, viņa neizbaudīja investīcijas. Spilgtas pozitīvas atmiņas saistās ar pirmajām saņemtajām dividendēm. Tās neesot bijušas lielas, vien daži eiro, bet tas ir palicis atmiņā kā iepriecinošs brīdis.  \"Es neesmu spekulatīvais investors,\" saka Kulberga un skaidro, ka vēlas pēc iespējas mazāk laika veltīt investīcijām. Tāpēc arī tagad viņa izvēlas ieguldīt naudu ETF, kas seko dažādiem ārvalstu tirgiem.", "link": "https://www.delfi.lv/bizness/37293360/bankas_un_finanses/54828964/ka-investet-ta-lai-tam-butu-javelta-pec-iespejas-mazak-laika-stasta-karina-kulberga"},
{"title": "'Industra Bank' atļauj pārņemt lielāko daļu 'PrivatBank' aktīvu un saistību", "category": "Finanses", "body": "Finanšu un kapitāla tirgus komisija  ( FKTK ) ir devusi atļauju \" Industra Bank \" pārņemt \"PrivatBank\" klientu apkalpošanu un lielāko daļu tās aktīvu un saistību. Pāreja tiks īstenota 2022. gada 20. augustā. Tuvākajās dienās “Industra Bank” katru klientu personīgi informēs par tā informācijas un līgumu pārcelšanas praktisko norisi. Darījuma rezultātā “Industra Bank” pārņems no “PrivatBank” klientu attiecības, tostarp privātpersonu un juridisko personu kontu pārvaldību, kredītu un līzinga portfeļus, noguldījumus, kā arī bankai piederošos vērtspapīrus un nekustamo īpašumu. “Industra Bank” valdes priekšsēdētājs Raivis Kakānis norāda: “Kopš līguma noslēgšanas kopā ar “PrivatBank” strādājām pie detalizēta plāna pārdomātai klientu informācijas pārcelšanai un integrēšanai “Industra Bank” sistēmās, lai spētu pārņemt šo klientu apkalpošanu iespējami drīz pēc FKTK atļaujas saņemšanas. Lai piepildītu savu ambīciju augt, esam veikuši ievērojamus uzlabojumus pakalpojumu modernizēšanā, tostarp internetbankas attīstībā, tāpēc bankas rīcībā ir plašs finanšu pakalpojumu klāsts, nepieciešamā infrastruktūra un profesionāla komanda šo klientu kvalitatīvai apkalpošanai.” Darījuma ietvaros “Industra Bank” pārņems no “PrivatBank” sadarbību ar aptuveni 5800 klientiem, no kuriem 300 ir juridiskas personas un 5500 privātpersonas. Darījumā pārnesamo kredītu apjoms veido aptuveni 23 miljonus eiro, savukārt noguldījumu apjoms pārsniedz 57 miljonus eiro. “Industra Bank” ir 1994. gadā dibināta Latvijas kredītiestāde ar vairāk nekā 18 tūkstošiem klientu – nedaudz virs tūkstoša juridisku personu un 17 tūkstoši privātpersonu. Bankas akcionāri ir vietējie uzņēmēji, kuri tās darbību ir fokusējuši uz Latvijas mazo un vidējo uzņēmumu apkalpošanu. Bankai ir astoņi apkalpošanas centri – četri Rīgā, savukārt pārējie ir Daugavpilī, Liepājā, Ventspilī un Jelgavā.", "link": "https://www.delfi.lv/bizness/37293360/bankas_un_finanses/54625558/industra-bank-atlauj-parnemt-lielako-dalu-privatbank-aktivu-un-saistibu"},
{"title": "Darbu 'PrivatBank' valdē atstājusi Una Jansone", "category": "Finanses", "body": "Izmaiņas bankas valdes sastāvā Uzņēmumu reģistrā iegrāmatotas ceturtdien, 13. oktobrī. Tādējādi šobrīd \" Privatbank \" valdē darbu turpina Kristīna Matvejeva, kuras pārraudzībā, pēc bankas mājaslapā publiskotās informācijas, ir noziedzīgi iegūtu līdzekļu legalizācijas un terorisma finansēšanas novēršanas, kā arī darbības atbilstības kontroles jomas, un Vaira Filipsone, kura ir par biznesa attīstību atbildīgā valdes locekle, kā arī Kreditēšanas departamenta vadītāja. \"PrivatBank\" valde kopš 2019. gada aprīļa, kad amatu atstāja valdes priekšsēdētājs Aleksandrs Kukičs, strādā bez valdes priekšsēdētāja. Jau vēstīts, ka  Finanšu un kapitāla tirgus komisijas  ( FKTK ) padome 9. augustā  atļāva \"PrivatBank\" nodot \"Industra Bank\" kredītiestādes uzņēmuma daļu  atbilstoši abu pušu noslēgtajam kredītiestādes uzņēmuma pārejas līgumam. Darījumā \" Industra Bank \" pārņēma no \"PrivatBank\" klientu attiecības, tostarp privātpersonu un juridisko personu kontu pārvaldību, kredītu un līzinga portfeļus, noguldījumus, kā arī bankai piederošos vērtspapīrus. Darījumā pārnesamo kredītu apmērs veidoja aptuveni 23 miljonus eiro, savukārt noguldījumu apmērs pārsniedza 57 miljonus eiro. Pēc \"Industra Bank\" pārstāvju vēstītā, no \"PrivatBank\" uz \"Industra Bank\" tika pārcelti 243 juridisku personu un 5566 fizisku personu norēķinu kontu atlikumi, depozīti un kredīti, tostarp līzingi un maksājumu karšu kredītlimiti. \"PrivatBank\" pagājušajā gadā strādāja ar zaudējumiem 5,933 miljonu eiro apmērā, kas ir 2,3 reizes mazāk nekā 2020. gadā. Savukārt bankas aktīvi 2021. gada 31.decembrī bija 102,945 miljonu eiro apmērā, kas ir par 24,3% jeb 33,013 miljoniem eiro mazāk nekā 2020.gada beigās. Pēc aktīvu apmēra \"PrivatBank\" ir viena no mazākajām bankām Latvijā. Bankas lielākais akcionārs ir Ukrainas \"PrivatBank\" (46,54%), kuru 2016. gada decembrī Ukrainas valdība nacionalizēja.", "link": "https://www.delfi.lv/bizness/37293360/bankas_un_finanses/54843454/darbu-privatbank-valde-atstajusi-una-jansone"},
{"title": "'PrivatBank' izziņotajam stratēģiskajam investoram nav atļaujas būtiskas līdzdalības iegūšanai", "category": "Finanses", "body": "Vienlaikus paziņojumā arī minēts, ka tādējādi iepriekš publiskotā informācija attiecībā uz stratēģiskā investora piesaisti ir zaudējusi aktualitāti. Jau vēstīts, ka bankas 2021.gada pārskatā, par kuru auditorkompānija \"Grant Thornton\" atteikusies sniegt atzinumu, bija teikts, ka stratēģiskais investors pagājušā gada septembrī iegādājies 52,59% \"PrivatBank\" akciju, taču darījuma īstenošanai nepieciešams  Eiropas Centrālās bankas  (ECB) akcepts. Pārskatā minēts, ka 2020.gada oktobrī bankas akcionāri pieņēma lēmumu sākt stratēģiskā investora piesaistīšanas procesu. Bankai izdevās piesaistīt stratēģisko investoru no Eiropas, un 2021.gada septembrī parakstīts līgums par 52,59% bankas akciju iegādi. \"Bankas vadība ir pārliecināta, ka pēc tam, kad  Finanšu un kapitāla tirgus komisija  ( FKTK ) un ECB apstiprinās stratēģisko investoru, un pēc tam, kad kapitāla pietiekamība tiks nodrošināta ar kapitāla pieaugumu, banka sekmīgi ieviesīs jauno attīstības stratēģiju, lai nodrošinātu pozitīvu nākotnes naudas plūsmu, un tas ļaus vadībai nākotnē piemērot bankai darbības turpināšanas principu,\" pausts gada pārskatā. Tajā arī norādīts, ka, neskatoties uz iepriekš minēto, ir daži aspekti saistībā ar bankas spēju turpināt darbību, kas nav pilnībā atkarīgi no bankas vadības darbībām. Tostarp pārskatā atzīmēts, ka banka un tās grupa pabeidza 2021.gadu ar zaudējumiem. \"Taču, neskatoties uz notiekošo bankas stratēģiskā investora apstiprināšanu no FKTK un ECB puses, banka pārorientēja savu darbību, fokusējoties uz esošo klientu apkalpošanu un uz bankas iekšējo procesu restrukturizāciju, lai samazinātu darbības izmaksas. Banka izstrādāja kapitāla stiprināšanas plānu, identificējot darbības, kas nodrošinātu kopējo pašu kapitāla prasību ievērošanu no bankas un no grupas puses, un kas nodrošinātu pietiekamu kapitālu bankai un grupai,\" klāstīts pārskatā. Tāpat tajā teikts, ka bankas vadība turpina darbu, lai 2023.gada beigās atgrieztu banku pie peļņas, piedāvājot noguldījumu pakalpojumus, maksājumu pakalpojumus, kā arī aizdevumus ar individuālu pieeju gan mazajiem un vidējiem uzņēmumiem biznesa izaugsmes veicināšanai, gan privātajiem klientiem, ņemot vērā konkrētu projektu vajadzības un nodrošinot personalizētu pieeju katrā situācijā. Turklāt 2021.gada 17.decembrī akcionāru ārkārtas sapulcē pieņemts lēmums par beztermiņa fiksēto papildu pirmā līmeņa kapitāla vērtspapīru emisiju 11 miljonu eiro apmēra, klāstīts pārskatā, piebilstot, ka bankas vadība sagaida, ka investora piesaiste beztermiņa fiksēto papildu pirmā līmeņa kapitāla vērtspapīriem būtiski uzlabos bankas kapitāla pietiekamību. \"Bankas un grupas vadība atzīst paredzamos stratēģiskā investora piesaistes rezultātus, perspektīvus stratēģiskus mērķus, kapitāla pietiekamības palielināšanos un stiprināšanu kā apsvērumu darbības turpināšanai bankai un grupai,\" teikts gada pārskatā. Savukārt bankas auditorkompānija ziņojumā skaidro, ka tā nav varējusi iegūt pietiekamus un atbilstošus revīzijas pierādījumus, kas veidotu pamatojumu revidentu atzinumam par \"PrivatBank\" pārskatu. Tostarp revidents min, ka FKTK noteiktais minimālais kapitāla pietiekamības rādītājs bankai un tās koncernam ir noteikts 10,5% apmērā, taču bankas kapitāla pietiekamības rādītājs 2021.gada 31.decembrī bija 10,05%, bet koncerna - 10,43%. Vienlaikus auditori atzīmē, ka bankai Ukrainā ir pamatlīdzekļi, kuru bilances vērtība pagājušā gada beigās bija 12,367 miljoni eiro, tostarp pasažieru lidmašīna, kuras bilances vērtība ir 10,895 miljoni eiro. Ņemot vērā  Krievijas  sākto karu Ukrainā, pastāv risks, ka minētie aktīvi var tikt bojāti, tādējādi radot vērtības samazinājumu un papildu spiedienu uz bankas un tās koncerna kapitāla pietiekamības rādītāju pēcbilances periodā. Tāpat auditors atzīmē, ka darbības turpināšanas principa piemērojamība ir atkarīga no bankas un koncerna spējas piesaistīt papildu kapitālu pietiekamā apmērā pietiekami īsā periodā. Savukārt \"PrivatBank\" pārskatā skaidro, ka, ņemot vērā Krievijas bezprecedenta militāro agresiju pret Ukrainu 2022.gada februāra beigās, banka veic nepārtrauktu sankciju izmaiņu monitoringu, veicot visas nepieciešamās darbības. Tā pat banka veic nepārtrauktu drošības monitoringu. \"Jau 2022.gada janvārī banka, ievērojami samazināja savu Krievijas korespondentbanku kontu atlikumus. Līdz ar to bankai nav ievērojamu ekspozīciju Krievijā un tā var spert nepieciešamos soļus, lai aizvērtu korespondējošos kontus Krievijas bankās, tām parādoties sankciju sarakstos,\" piebilsts pārskatā. Tāpat pārskatā teikts, ka banka nepārtraukti un ar uzmanību seko līdzi situācijas attīstībai Ukrainā, uztur aktīvu komunikāciju ar partneriem, lai analizētu un novērtētu bankas aktīvus, kas atrodas Ukrainā. Bankas aktīvu, kas atrodas Ukrainā, neto vērtība bilancē 2021.gada 31.decembrī sastāvēja no lidmašīnas 10,895 miljonu eiro vērtībā un ēkas, kas nodota finanšu līzingā, 1,472 miljonu eiro vērtībā. \"Banka tāpat seko līdzi informācijai par kredītiem tiem klientiem, kuru pamatdarbību varētu ietekmēt notikumi Ukrainā un Baltkrievijā,\" piebilsts pārskatā. \"PrivatBank\" pagājušajā gadā strādāja ar zaudējumiem 5,933 miljonu eiro apmērā, kas ir 2,3 reizes mazāk nekā 2020.gadā. Savukārt bankas aktīvi 2021.gada 31.decembrī bija 102,945 miljonu eiro apmērā, kas ir par 24,3% jeb 33,013 miljoniem eiro mazāk nekā 2020.gada beigās, kad \"PrivatBank\" aktīvi bija 135,958 miljonu eiro apmērā. Vienlaikus \"PrivatBank\" uzkrātie zaudējumi 2021.gada beigās bija 81,364 miljonu eiro apmērā. Tāpat ziņots, ka FKTK 2021.gada martā ierosināja administratīvo lietu pret \"PrivatBank\" par termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju. \"2021.gada martā FKTK ierosināja administratīvo lietu pret banku par noteikto termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju. Bankas akcionāri un valde aktīvi strādā pie šī jautājuma sakārtošanas, lai izvairītos no iespējamām sankcijām nākotnē,\" sacīts 2020.gada un arī 2021.gada pārskatā. Pēc aktīvu apmēra \"PrivatBank\" ir viena no mazākajām bankām Latvijā. Bankas lielākais akcionārs ir  Ukrainas  \"PrivatBank\" (46,54%), kuru 2016.gada decembrī Ukrainas valdība nacionalizēja.", "link": "https://www.delfi.lv/bizness/37293360/bankas_un_finanses/54424216/privatbank-izzinotajam-strategiskajam-investoram-nav-atlaujas-butiskas-lidzdalibas-iegusanai"},
{"title": "Ar ievērojamu investoru interesi 'Eco Baltia' īsteno obligāciju izvietošanu 8 miljonu vērtībā", "category": "Finanses", "body": "\"Veiksmīgā obligāciju izvietošana un ievērojamā investoru interese kalpo kā apliecinājums \"Eco Baltia\" stabilitātei un izaugsmei. Pieprasījums pēc \"Eco Baltia\" obligācijām vairāk kā 3.5 reizes pārsniedza piedāvājuma apjomu, kas parāda investoru pārliecību par kompāniju un tās izaugsmes potenciālu. Pateicamies ikvienam investoram par izrādīto uzticību. Tā ļauj mums vēl vairāk nostiprināt apziņu, ka kompānijas attīstībā esam uz pareizā ceļa un ar pārliecību varam turpināt iesākto, īstenojot stratēģiskos mērķus un radot ilgtermiņa vērtību visām ieinteresētajām pusēm,\" komentē \"Eco Baltia\" valdes priekšsēdētājs Māris Simanovičs. Obligāciju emisijā piesaistītie līdzekļi tiks izmantoti, lai finansētu \"Eco Baltia\" attīstības projektus, fokusējoties uz kompānijas attīstību un aprites ekonomikas veicināšanu Eiropas līmenī. Šobrīd uzņēmums izvērtē vairākus potenciālos jaunu uzņēmumu iegādes darījumus, kā arī tiek attīstīti vairāki kapitāla investīciju projekti darbības paplašināšanai. \"No investoriem piesaistītie līdzekļi tiks izmantoti uzņēmumu iegādes darījumiem. Vienlaikus tas sniedz iespēju uzņēmumam turpināt veiksmīgi uzsākto ceļu, stiprinot tās ieguldījumu aprites ekonomikas ieviešanā un īstenojot stratēģiski svarīgas iniciatīvas saka,\" saka \"INVL Baltic Sea Growth Fund\" partneris un \"Eco Baltia\" padomes priekšsēdētājs Vītauts Plunksnis. Obligāciju kopējais pieprasījums izvietošanas perioda beigās sasniedza 28.49 miljonus eiro, vairāk kā 3.5 reizes pārsniedzot maksimālo plānoto emisijas apjomu. Obligāciju pirkšanas rīkojumu skaits, kvalitāte un dažādība ļāva \"Eco Baltia\" noteikt ikgadējo kupona izmaksas likmi 8% līmenī, kas bija zemākais piedāvājumā paredzētais līmenis. Obligāciju dzēšanas termiņš ir līdz trīs gadiem (2026.gada 17.februāris), bet emitentam ir tiesības tās dzēst pirms termiņa – pēc diviem gadiem. Vienas obligācijas nominālvērtība ir 1000 eiro, bet minimālā parakstīšanās summa vienam investoram bija 10 000 eiro. Investoru, kuri izteica minimālo iespējamo piedāvājumu 10 000 eiro vērtībā, piedāvājums tika apmierināts pilnībā, bet lielākie piedāvājumi tika apmierināti daļēji. \"Eco Baltia\" publiskajā piedāvājumā bija ļoti augsta privāto ieguldītāju interese, kuriem piešķirtas obligācijas 5.5 miljonu eiro (69%) apjomā, kamēr institucionālajiem investoriem – 2.5 miljoni eiro (31%). Visaktīvākie ieguldītāji bija no Latvijas un Lietuvas, kuru pirkšanas rīkojumu attiecība veido attiecīgi 54% un 45% no kopējā rīkojumu apjoma. \"Eco Baltia bija visi priekšnoteikumi, lai obligāciju emisija būtu veiksmīga un rezultētos augstā investoru pieprasījumā. Uzņēmuma pārliecinošs biznesa modelis, finanšu rādītāji un vērtības sasaucās ar investoru redzējumu un radīja ievērojamu interesi par piedāvājumu gan Latvijā, gan Lietuvā. Esam pateicīgi par iespēju būt daļai no šī darījuma, kā arī apsveicam \"Eco Baltia\", mūsu ilgtermiņa klientu, ar veiksmīgu debiju Baltijas kapitāla tirgū,\" uzsver Gints Belēvičs, \" Luminor Bank \" Finanšu tirgus klientu nodaļas vadītājs Baltijā. Šā gada 8.februārī \"Eco Baltia\" iesniedza pieteikumu obligāciju iekļaušanai \" Nasdaq Riga \" alternatīvā tirgus \"First North\" Obligāciju sarakstā un 9.februārī tika sākta iekļaušanas procedūra. \"Eco Baltia\" obligāciju emisijas procesa organizētāja bija viena no vadošajiem finanšu pakalpojumu sniedzējiem Baltijas valstīs - \"Luminor banka\", sertificētais konsultants ir advokātu birojs \"TGS Baltic\", savukārt obligacionāru pārstāvja lomu pilda zvērinātu advokātu birojs \"Eversheds Sutherland Bitāns\". Obligāciju publiskā piedāvājuma dokuments, izvietošanas galīgie noteikumi un plašāka informācija par \"Eco Baltia\" pieejama mājaslapā www.ecobaltia.lv sadaļā \"Investoriem\".", "link": "https://www.delfi.lv/bizness/37293360/bankas_un_finanses/55242012/ar-ieverojamu-investoru-interesi-eco-baltia-isteno-obligaciju-izvietosanu-8-miljonu-vertiba"},
{"title": "Par aizdevumiem uzņēmumiem un taustāmām dividendēm 'Nākotnes kapitālā' stāsta Henrijs Jansons", "category": "Finanses", "body": "“Nākotnes kapitāla” vadītāja Vilūna portfelis pierādījis, ka ekonomisko svārstību laikos kopfinansējumi (P2P un P2B) ir vienas no stabilākajām investīcijām, jo, lai gan nesola lielu bagātību, stabilā atdeve un plašās iespējas diversificēt savus aizdevumus runā par labu tām.  Tādēļ raidījumā viesojās “Debitum” izpilddirektors Henrijs Jansons, lai pastāstītu par sevis pārstāvēto platformu, kas lepojas, ka ir viena no retajām nozarē, kam ir piešķirta FKTK licence.  “Mēs fokusējamies tikai uz biznesa aizdevumiem,” saka Jansons, norādot, ka platformā nav patēriņa kredītu aizdevumu, kas ir viena no populārākajām aizdevumu formām, kādas atrodamas P2P platformās.  “Mums ir tikai biznesi, kas reāli ar kaut ko nodarbojas,” saka uzņēmuma vadītājs. Viņš gan atgādina, ka tas ir brokeru serviss, proti, saved kopā aizdevējus un aizņēmējus.", "link": "https://www.delfi.lv/bizness/37293360/bankas_un_finanses/54806308/par-aizdevumiem-uznemumiem-un-taustamam-dividendem-nakotnes-kapitala-stasta-henrijs-jansons"},
{"title": "Bankas eksperts: cik lieliem ienākumiem jābūt ģimenēm, kuras grib būvēt māju", "category": "Finanses", "body": "Šogad banka izjūt noturīgu pieprasījumu pēc aizdevumiem gan privātmāju iegādei, gan būvniecībai, kas liecina, ka daļa no dzīvokļu īpašniekiem un īrniekiem ir gatavi krasai dzīvesveida un vietas maiņai, lai tiktu pie savas ģimenes privātmājas, portālu \"Delfi\" informēja  SEB  bankas Privātpersonu būvniecības finansēšanas grupas vadītājs Ivars Golovanovs. No šī gada sākuma līdz septembra beigām būvniecības kredītu apjoms saglabājies stabils, ar nelielu pieauguma tendenci. Ja vērtē izsniegto aizdevumu skaitu, salīdzinot ar 2021. gadu, šā gada trešajā ceturksnī bijis pieaugums 44% apmērā, bet finansējuma apjoma ziņā kāpums bija pat 59%. Šī tendence pamatā aptver klientus, kuri savas mājas būvniecībai iepriekš bija gatavojušies – iegādājušies zemi un izstrādājuši mājas projektu, stāsta Golovanovs. \"Neskatoties uz cenu pieaugumu un izaicinājumiem, kas saistīti ar atsevišķu materiālu pieejamību, cilvēki tomēr izšķīrās par labu tam, lai realizētu savu ieceri līdz galam. Rudenī var prognozēt nelielu samazinājumu, jo ir skaidrs, ka šogad uzbūvēt mājokli vairs nevar paspēt, tāpēc darbi tiek atlikti uz nākamo gadu,\" viņš saka. Runājot par jauniem kredītu pieteikumiem, bankas pārstāvis teic, ka cilvēki interesējas gan par finansēšanas iespējām zemes iegādei, gan būvniecībai, ievāc informāciju par kredītlikmēm, kas pieaug starpbanku likmes  Euribor  kāpuma dēļ, un par iespējamo aizdevuma summu. \"Ņemot vērā, ka gan zemes iegādei, gan mājas būvniecībai, cilvēkam ir vajadzīgs arī paša finansējums, daudzi uzmanīgi vēro norises nekustamo īpašumu tirgū, lai sagaidītu īsto brīdi, piemēram, sava dzīvokļa pārdošanai, zemes iegādei,\" secināts bankā. Vidējā summa, kuru klienti aizņemas mājokļa būvei, ir aptuveni 150 tūkstoši eiro. \"Domājot par savām iespējām atmaksāt aizņēmumu, būtu jāņem vērā Euribor likmes kāpums šogad. Salīdzinājumam: ja kredīts 100 tūkstošu eiro apmērā uz 20 gadiem tika ņemts šā gada maijā, ikmēneša maksājums būtu ap 500 eiro. Šobrīd tie jau būs 600 eiro un Euribor likmes kāpums vēl varētu turpināties. Ņemot vērā cenu kāpumu praktiski visās jomās, ikmēneša maksājumu vairāku simtu eiro apmērā, ģimenēm, kas vēlas būvēt privātmāju, kopējiem ienākumiem vajadzētu būt vismaz 2500-3000 eiro pēc nodokļu nomaksas,\" brīdina Golovanovs.", "link": "https://www.delfi.lv/bizness/37293360/bankas_un_finanses/54841248/bankas-eksperts-cik-lieliem-ienakumiem-jabut-gimenem-kuras-grib-buvet-maju"},
{"title": "Finanšu nozares asociācijas padomi turpinās vadīt Ieva Tetere", "category": "Finanses", "body": "Finanšu nozares asociācijas padomes priekšsēdētājas amatā uz nākamā viena gada termiņu pārvēlēta AS \" SEB  banka\" valdes priekšsēdētāja Ieva Tetere. Asociācijas Padome strādā sešu locekļu sastāvā – AS \" Swedbank \" valdes priekšsēdētājs Lauris Mencis, \" Luminor Bank \" AS Latvijas filiāles vadītāja Kerli Vares, AS \" Citadele  banka\" valdes loceklis Valters Ābele, \" BluOr Bank  AS\" valdes un izpildkomitejas priekšsēdētājs, galvenais izpilddirektors Dmitrijs Latiševs, valsts attīstības finanšu institūcijas \" Altum \" valdes locekle Inese Zīle, kā arī asociācijas padomes priekšsēdētāja Ieva Tetere. \"Finanšu sektors lielā mērā ir uzskatāms par visas Latvijas tautsaimniecības mugurkaulu, jo tas nodrošina finansējumu gan uzņēmumu attīstībai, gan arī palīdz uzlabot iedzīvotāju labklājību. Tāpēc būtiski ir nodrošināt ne tikai finanšu sektora stabilitāti un ilgtspējīgu attīstību, bet arī veicināt sabiedrības informētību un izglītotību par savu personīgo finanšu pārvaldību. Tas sevī ietver spēju ne tikai pasargāt sevi no finanšu krāpniecības, bet arī zināšanas par iespējām ļaut saviem brīvajiem līdzekļiem pelnīt. Tādēļ arī turpmāk asociācijas padomes priekšsēdētājas amatā iestāšos par finanšu pratības stiprināšanu Latvijas sabiedrībā. Būtisks uzsvars turpmākajos gados būs arī ilgtspējas tēmas skaidrošanai, bankām turpinot būt vienam no galvenajiem virzītājspēkiem zaļās transformācijas veicināšanā,\" uzsver Tetere. Asociācijas mērķis ir sadarbībā ar valsts, nevalstiskā sektora un citu nozaru partneriem mērķtiecīgi uzlabot uzņēmējdarbības un finanšu pakalpojumu vidi Latvijā, kā arī veicināt Latvijas finanšu nozares starptautisko reputāciju un konkurētspēju. Asociācijas padomes galvenie uzdevumi ir noteikt organizācijas stratēģiskos darbības virzienus un veidot tās nostāju un apstiprināt pozīcijas stratēģiski būtiskos jautājumos. Šobrīd asociācija apvieno 32 biedrus un asociētos biedrus, veidojot finanšu, tehnoloģiju un saistīto nozaru sadarbības platformu un interešu pārstāvniecību Latvijā, Baltijā un Eiropā. Asociācija pārstāv arī biedru intereses Latvijas Darba devēju konfederācijā, Eiropas Banku federācijā un Eiropas Līzinga uzņēmumu asociāciju federācijā \"Leaseurope\".", "link": "https://www.delfi.lv/bizness/37293360/bankas_un_finanses/55242108/finansu-nozares-asociacijas-padomi-turpinas-vadit-ieva-tetere"},
{"title": "'Nākotnes kapitāls': Portfeļa izmaiņas uz 2023. gada sesto nedēļu", "category": "Finanses", "body": "Kopš gada sākuma “S&P 500” ir uzrādījis labu izaugsmi. No 3824 punktiem tas ir izaudzis līdz pat 4179. Taču iepriekšēja nedēļa mēs novērojām gan kritumu, gan tā saucamo “ralliju”. Ja pirmdien indekss bija 4119 punkti jau trešdien tas izauga līdz 4153, bet piektdien nokrita līdz 4090 punktiem. Izaugsme bija saistīta gan ar tehnoloģisko uzņēmumu atskaitēm, gan ar naftas pieprasījuma palielināšanos Ķīnā. Bet piektdienas rezultātus ietekmēja gan FRS pārstāvju ziņojumi par likmes celšanas politikas turpinājumu, gan arī tas, ka bezdarbnieku pieteikumu skaits bija lielāks nekā prognozēts (196 tūkst. pie prognozes 190 tūkst.). Baltijas tirgus tāpat kā pasaules lielie tirgi kopumā pieredz pozitīvu izaugsmi. Galvenais Baltijas akciju indekss \"OMX Baltic Benchmark GI\" uzrāda stabilu vērtības pieaugumu un mēneša laikā ir paaudzies par 6,25%. Nav arī nekādu būtisku pazīmju, ka priekš būtu straujš kritums. Visticamāk viss būs atkarīgs no pasaules tirgiem. Kriptovalūtu pasaulē pēc stabilā pieauguma gada sākumā, februāris ir bijis sliktāks. \"Bitcoin\" vērtība atkal ir pietuvojusies 20 tūkstošu dolāru par vienu monētu atzīmei, kamēr janvārī bija pārsniegusi 23 tūkstošus. Kritums ir skaidrojams ar kopējo entuziasma trūkumu tirgos. Visticamāk, kamēr ASV situācija ar inflāciju, procentu likmēm neuzlabosies, nekas būtisks nenotiks arī kriptovalūtu pasaulē. Kopīga situācija ar Kuzikova akcijām ir šāda: Iepriekšēja nedēļā tikai 4 no 17 akcijām parādīja negatīvo tendenci. Lielāko izaugsmi parādīja – NY Times akcijas +0,62% un SHELL + 0,52%. Vislielāko vērtības kritumu parādīja “Google” (GOOGL) ar –0,33%, un ETF VUSA, kas kopē S&P500 indeksu - 0,15%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Sanāk, ka es nedēļas laikā nopirku 4 akcijas, bet īstenība ETF akcijas bija pasūtīta vēl aizpagājušajā nedēļā, bet reāli iegādātas tikai iepriekšējā pirmdienā. Nepatīkami pārsteidza arī komisija par šādiem pirkumiem - 6 eiro, kad pirmdien piepirku \"Microsoft\" un \"Apple\" akcijas samaksāju tikai 0,5 eiro komisiju. Šoreiz nolēmu nepirkt \"Google\" akcijas, jo plānoju samazināt akciju skaitu manā portfelī un \"Google\" ir viens no kandidātiem. Skatos ka gan \"Microsoft\" ar ChatGPT integrāciju \"Bing\" meklētāja, gan \"Apple\", kas izstrādāja savu procesoru, ir lielas idejas, kas uzlabos viņu biznesu, kamēr \"Google\" vairāk un vairāk atpaliek inovāciju jomā,” saka Kuzikovs. “Es turpināšu sekot principam investēju proporcionāli visos segmentos, neskatoties uz segmenta tekošo ienesīgumu vai kritumu. Nākamas investīcijas ies Izklaides sektorā”. \"Pēdējās nedēļās es palielināju savu Baltijas akciju portfeli, bet tuvākajās nedēļās visticamāk ieguldīšu naudu kriptovalūtās, lai turpinātu sistemātiskas ieguldīšanas principu uzturēšanu,\" saka Vilūns, norādot, ka vēl aizvien nav atmetis ticību kriptovalūtu nākotnei.", "link": "https://www.delfi.lv/bizness/37293360/bankas_un_finanses/55241012/nakotnes-kapitals-portfela-izmainas-uz-2023-gada-sesto-nedelu"},
{"title": "Rīdziniekiem NĪN atvieglojumu saņemšanai jāreģistrē elektroniskās saziņas kanāls; sola pārrēķinu", "category": "Finanses", "body": "Portāls \"Delfi\" jau vēstīja, – lai no 2023. gada Rīgā turpinātu saņemt NĪN atvieglojumus, līdz 1. janvārim jāreģistrē oficiālā elektroniskā adrese vai jāsniedz piekrišana elektroniskai saziņai ar  Rīgas domes  Pašvaldības ieņēmumu pārvaldi ar e-pasta starpniecību. Ja oficiālā elektroniskā adrese jau izveidota vai arī visa ar NĪN saistītā korespondence jau tiek saņemta e-pastā, rīdziniekiem nekas nav jādara un vērsties pārvaldē nav nepieciešams. Tādējādi, ja līdz 1.janvārim nav reģistrēts elektroniskās saziņas kanāls, atvieglojumi nav aprēķināti, tomēr 2023. gads ir pārejas periods – ja līdz 15. decembrim tiks izveidota oficiālā elektroniskā adrese vai būs piekrists elektroniskai saziņai ar pārvaldi ar e-pasta starpniecību, tad atvieglojumi tiks piešķirti par visu 2023. taksācijas gada periodu un tiks veikts maksājamā nodokļa pārrēķins, skaidro Rīgas dome. No 2024. gada pārejas perioda vairs nebūs un NĪN atvieglojumu saņemšanai elektroniskās saziņas kanālam būs jābūt reģistrētam līdz taksācijas gada 1. janvārim. Elektroniskās saziņas kanālam jābūt aktīvam visu taksācijas gadu, izņemot gadījumus, ja nodokļu maksātājs – fiziska persona – objektīvu iemeslu dēļ nav aktīvs elektroniskajā vidē. Prasība reģistrēt elektronisko saziņas kanālu vai iesniegt iesniegumu par objektīviem iemesliem, kas liedz reģistrēt e-saziņas kanālu, netiek attiecināta uz nodokļu maksātājiem – pensionāriem, personām ar 1. vai 2. grupas invaliditāti, personām, kas atzītas par Černobiļas atomelektrostacijas avārijas rezultātā cietušajiem vai šīs avārijas seku likvidatoriem, personām, kurām Rīgas Sociālais dienests ir piešķīris maznodrošinātas vai trūcīgas mājsaimniecības statusu un politiski represētām personām. Šiem nodokļu maksātājiem pārvaldē iesniegums par atbilstību kādam no iepriekš minētiem statusiem un faktu apliecinoši dokumenti jāiesniedz tikai tad, ja šī informācija nav pārvaldē iesniegta jau iepriekš. Savukārt pārējiem nodokļu maksātājiem – fiziskām personām, kuri dažādu iemeslu dēļ nav aktīvi elektroniskajā vidē, bet pretendē uz atvieglojumu saņemšanu, ir pienākums līdz taksācijas gada 1. janvārim iesniegt pārvaldē pamatotu iesniegumu, kurā norādīti objektīvi iemesli, kas liedz reģistrēt oficiālo elektronisko adresi vai piekrist elektroniskai saziņai ar pārvaldi ar e-pasta starpniecību.", "link": "https://www.delfi.lv/bizness/37293360/bankas_un_finanses/55243990/ridziniekiem-nin-atvieglojumu-sanemsanai-jaregistre-elektroniskas-sazinas-kanals-sola-parrekinu"},
{"title": "Izklaides industrijas milzis 'Disney' savu simtgadi sāk ar darbinieku atlaišanu", "category": "Finanses", "body": "\"The Walt  Disney  Company\", biežāk – vienkārši \"Disney\", ir starp tām kompānijām, kuras, visticamāk, zina teju visi pasaules iedzīvotāji. Desmitgadēm ilgā ģimenes kino ražotāja reputācija, ikoniskā Mikipele un pēdējos gados popularitāti ieguvušie supervaroņi ir bijuši labi naudas pelnītāji. Lai gan pērn sliktie rezultāti uzņēmuma vadītājam lika zaudēt amatu, 2023. gads, neskatoties uz finansiālām grūtām, sācies salīdzinoši labi. Animators Volts Disnejs kopā ar savu brāli Roju 1923. gada 16. oktobrī dibināja \"Disney Brothers Studio\" – pēc tam, kad Volta pirmā kompānija, kas tika veidota kopā ar citu animatoru Ubu Iverku, bankrotēja. Taču abi animatori paspēja radīt īsfilmu \"Alise Brīnumzemē\", izmantojot tehniku, kas vēlāk tika likta lietā daudzās Disneja radītajās filmās, – aktieri uz ekrāna redzami vienlaikus ar animētiem tēliem.  1926. gadā uzņēmums ieguva nosaukumu, pēc kura to pazīstam vēl šodien, bet 1928. gadā pēc strīda ar \"Universal Studios\" par tiesībām uz tolaik populāro truša tēlu Osvaldu Disnejs kopā ar Iverku radīja peli Mortimeru, kuru gan, kā raksta izdevums \"Time\", pēc sievas mudinājuma pārsauca par Mikiju. Mikipele guva milzu popularitāti ASV, un kompānija turpināja radīt gan animācijas filmas, gan pilnmetrāžas aktieru filmas, gan šo abu veidu krustojumus.  1952. gadā Volts Disnejs dibināja atsevišķu kompāniju, lai finansētu atrakciju parka izbūvi. Tā arī radās Disnejlenda. Šobrīd pasaulē ir 11 \"Disney\" parki, bet seši no tiem ir tā sauktie pils parki, proti, atrakciju parki, kuru centrā ir ikoniskā pils. Vietne \"The Theme Park Today\", kas apkopo informāciju par atrakciju parkiem pasaulē, vēsta, ka 2022. gada pirmajos sešos mēnešos izklaides parki un visi ar tiem saistītie servisi kompānijai ienesa teju 117 miljonus ASV dolāru dienā. Investoriem publiskotie dokumenti liecina, ka tīrā peļņa pēc izdevumu segšanas no šīs summas bija 35 miljoni. Lai gan kompānija pelna ievērojamas summas ar kinofilmām, straumēšanas servisu un citiem produktiem, tieši izklaides parki ir viens no galvenajiem stūrakmeņiem.  Izdevuma \"Fortune\" 2022. gada aptaujā \"Disney\" kļuva par ceturto apbrīnu visvairāk pelnījušo uzņēmumu pasaulē. Kompānija saņēmusi 135 \"Oskarus\" par savām filmām, 35 no tiem – pats Volts Disnejs.", "link": "https://www.delfi.lv/bizness/37293360/bankas_un_finanses/55241990/izklaides-industrijas-milzis-disney-savu-simtgadi-sak-ar-darbinieku-atlaisanu"},
{"title": "VID atgādinājums pašnodarbinātajiem un autoriem, kas prognozē mazus ienākumus", "category": "Finanses", "body": "Tie saimnieciskās darbības veicēji (t.sk. mikrouzņēmumu nodokļa maksātāji) un autoratlīdzību saņēmēji, kuri nav darba ņēmēji un prognozē, ka viņu saimnieciskās darbības ienākumi nesasniegs 500 eiro mēnesī vai 1500 eiro šī gada 4. ceturksnī, var izvēlēties neveikt minimālās obligātās sociālās iemaksas. Lai  Valsts sociālās apdrošināšanas aģentūra  (VSAA) neaprēķinātu šīs iemaksas, jāiesniedz apliecinājums par 4. ceturkšņa plānotajiem ienākumiem, atgādina dienestā. Ja persona šādu apliecinājumu iesniedza jau šī gada sākumā par visu 2022. gadu, tad atsevišķi par 4. ceturksni tas vairs nav jāsniedz. Ja iesniegums par visu 2022. gadu nav sniegts, bet nodokļu maksātājs prognozē, ka tieši šī gada 4. ceturksnī viņa saimnieciskās darbības ienākumi nesasniegs 500 eiro mēnesī vai 1500 eiro ceturksnī, apliecinājums ir jāiesniedz līdz šī gada 17. oktobrim. Apliecinājums jāiesniedz īpaši tam izveidotā veidlapā, kas pieejama  VID  Elektroniskās deklarēšanas sistēmas (EDS) sadaļā \"Dokumenti/No veidlapas/Dokumentu grupa/Valsts sociālās apdrošināšanas obligāto iemaksu dokumenti/Pašnodarbinātā apliecinājums par plānotajiem ienākumiem\". Apliecinājumā jānorāda konkrēts ceturksnis, kad ienākums nesasniegs 1500 eiro ceturksnī. Apliecinājums arī turpmāk būs jāiesniedz šādos termiņos: Tie, kas 2022. gadā vēl tikai plāno uzsākt saimniecisko darbību, apliecinājumu var iesniegt vienlaikus ar iesniegumu par saimnieciskās darbības reģistrāciju VID vai arī 15 dienu laikā pēc darba ņēmēja statusa zaudēšanas gadījumā, ja pašnodarbinātais iepriekš vēl strādāja arī algotu darbu. Veicamās iemaksas katra ceturkšņa beigās aprēķinās VSAA, savukārt informāciju par tām cilvēks saņems VID EDS. Savlaicīga iesnieguma iesniegšana ir ļoti būtiska, jo tikai pēc iesnieguma saņemšanas VSAA neaprēķinās minimālās obligātās sociālās iemaksas, kas papildus jāveic pašnodarbinātajam (t.sk. mikrouzņēmumu nodokļa maksātājam) vai autoram (arī tad, ja autors nav reģistrējis saimniecisko darbību). VID vērš uzmanību, ka gadījumā, ja saimnieciskās darbības veicēja (t.sk. mikrouzņēmumu nodokļa maksātāja) un autoratlīdzību saņēmēja ienākums nesasniedz 1500 eiro ceturksnī un cilvēks drīkst neveikt minimālās obligātās sociālās iemaksas, joprojām ir jāmaksā obligātās sociālās iemaksas pensiju apdrošināšanai vismaz 10% apmērā no starpības starp 1500 eiro un deklarēto ienākumu.", "link": "https://www.delfi.lv/bizness/37293360/bankas_un_finanses/54840634/vid-atgadinajums-pasnodarbinatajiem-un-autoriem-kas-prognoze-mazus-ienakumus"},
{"title": "Pašvaldībām būs pieejami 22,3 miljoni eiro atkritumu apsaimniekošanas sistēmas un 'Natura 2000' teritoriju attīstībai", "category": "Finanses", "body": "Otrdien  Ministru kabinets  (MK) apstiprināja  Vides aizsardzības un reģionālās attīstības ministrijas  ( VARAM ) sagatavotos noteikumu projektus, kas pašvaldībām sniedz papildu investīcijas Eiropas Savienības (ES) fondu 2014.–2020.gada plānošanas periodā 22,32 miljonu eiro apjomā. Investīcijas būs pieejamas bioloģiski noārdāmo atkritumu anaerobās pārstrādes iekārtu izveidei, kā arī kompleksu apsaimniekošanas pasākumu īstenošanai Natura 2000 teritorijās. MK atbalstīti VARAM sagatavotie noteikumi, kas paredz 17,48 miljonu eiro investīcijas atkritumu apsaimniekošanas sistēmas attīstībai, paredzot ieguldījumus bioloģiski noārdāmo atkritumu (BNA) anaerobās pārstrādes jaudas palielināšanai Latvijā. Veikto investīciju rezultātā tiks paaugstināta BNA kopējā pārstrādes jauda Latvijā par 51 000 tonnu gadā, vienlaikus sekmējot ES atkritumu apsaimniekošanas direktīvās noteikto mērķu izpildi, īpaši attiecībā uz BNA, kā arī apglabājamo atkritumu apjoma samazināšanu. Latvijas atkritumu apsaimniekošanas mērķi paredz veicināt atkritumu pārstrādi un sagatavošanu otrreizējai lietošanai tā, lai resursi (šajā gadījumā – pārstrādāti atkritumi) pēc iespējas tiek atgriezti atpakaļ ekonomiskajā apritē. Covid-19 pandēmijas izraisītās krīzes ietekmē būtisks kavēklis atkritumu pārstrādes sekmīgai nodrošināšanai ir tas, ka pārstrādei paredzēto atkritumu kā izejvielu pieprasījums ārvalstīs ir strauji krities. Tādēļ ir jāveicina atkritumu pārstrādes tirgus stabilizēšanās un jānodrošina, ka būtiskāko atkritumu plūsmu pārstrāde var notikt pilnvērtīgā apjomā tepat Latvijā. REACT-EU finansējums paredzēts trīs BNA anaerobās pārstrādes projektu īstenošanai sabiedriskā pakalpojuma sniedzējiem sadzīves atkritumu apglabāšanas poligonos, kuri saskaņā ar Atkritumu apsaimniekošanas valsts plānu 2021.–2028. gadam saglabās sadzīves atkritumu apglabāšanas funkciju arī turpmākajos gados, t.i. SIA \"Jelgavas komunālie pakalpojumi\" (poligons \"Brakšķi\"), SIA \"Atkritumu apsaimniekošanas sabiedrība \"Piejūra\"\" (poligons \"Janvāri\") un SIA \"Liepājas RAS\" (poligons \"Ķīvītes\"). Savukārt MK atbalstītais noteikumu projekts par jauna pasākuma \"Kompleksu apsaimniekošanas pasākumu īstenošana Natura 2000 teritorijās\" īstenošanu paredz Kohēzijas fonda (KF) finansējumu 4,84 miljonu eiro apmērā, pašvaldībām un to iestādēm sniedzot iespēju pieteikt projektus, plānojot jaunas infrastruktūras (takas, info zīmes, skatu laukumi u.c.) ierīkošanu Natura 2000 teritorijās vai tās modernizāciju un dzīvotņu atjaunošanas darbības (ūdens teču tīrīšana, koku kopšana u.c.). Tāpat projektos jānodrošina epidemioloģiskās drošības prasības. Maksimālais KF finansējuma atbalsts vienam projektam ir 797 500 eiro, bet minimālā KF summa ir 250 000 eiro. Īstenojot darbības, plānots, ka to dzīvotņu platība, kas saņem atbalstu, lai panāktu labāku aizsardzības pakāpi, būs 22 200 ha. Papildu finansējums 17,48 milj. eiro apmērā ir piesaistīts no Eiropas Komisijas programmas \"Atveseļošanas palīdzība kohēzijai un Eiropas teritorijām\" COVID-19 izraisītās krīzes seku mazināšanai (REACT-EU), un tas tiek piešķirts projektu īstenošanai līdz 2023. gada beigām.", "link": "https://www.delfi.lv/bizness/37293360/bankas_un_finanses/53602111/pasvaldibam-bus-pieejami-22-3-miljoni-eiro-atkritumu-apsaimniekosanas-sistemas-un-natura-2000-teritoriju-attistibai"},
{"title": "Akciju cenas kāpj cerībās uz inflācijas tempu palēnināšanos", "category": "Finanses", "body": "Akciju cenas  ASV  un Eiropas biržās pirmdien pieauga, investoriem fokusējoties uz prognozēm par inflācijas tempu palēnināšanos Lielbritānijā un ASV. \"Tiek gaidīts, ka inflācijas tempi būs nedaudz palēninājušies, kad ASV un Lielbritānija attiecīgi rīt un trešdien ziņos\" par saviem inflācijas datiem, sacīja \"AJ Bell\" investīciju direktors Rass Moulds. ASV Valsts kases 10 gadu obligāciju ienesīgums samazinājās, un tirgus dalībnieki to uztvēra kā pazīmi, ka ASV Federālā rezervju sistēma (FRS) relatīvi drīz varētu izbeigt procentlikmju paaugstināšanu. FRS, Anglijas Banka un  Eiropas Centrālā banka  pērn paaugstināja procentlikmes, mēģinot iegrožot inflāciju. ASV biržu indekss \"Dow Jones Industrial Average\" pirmdien pieauga par 1,1% līdz 34 245,93 punktiem, indekss \"Standard & Poor's 500\" kāpa par 1,1% līdz 4137,29 punktiem, bet indekss \" Nasdaq  Composite\" palielinājās par 1,5% līdz 11 891,78 punktiem. Londonas biržas indekss FTSE 100 pirmdien pieauga par 0,8% līdz 7942,72 punktiem, Frankfurtes biržas indekss  DAX  30 kāpa par 0,6% līdz 15 397,34 punktiem, bet Parīzes biržas indekss CAC 40 palielinājās par 1,1% līdz 7208,59 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien pieauga par 0,5% līdz 80,14 ASV dolāriem par barelu. \"Brent\" markas jēlnaftas cena Londonas biržā kāpa par 0,3% līdz 86,61 dolāram par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 4,15% līdz 51,71 eiro par megavatstundu. Eiro vērtība pret ASV dolāru pirmdien pieauga no 1,0678 līdz 1,0725 dolāriem par eiro, britu mārciņas vērtība pret ASV dolāru kāpa no 1,2062 līdz 1,2140 dolāriem par mārciņu, bet ASV dolāra vērtība pret Japānas jenu palielinājās no 131,36 līdz 132,39 jenām par dolāru. Eiro vērtība pret britu mārciņu kritās no 88,52 līdz 88,33 pensiem par eiro.", "link": "https://www.delfi.lv/bizness/37293360/bankas_un_finanses/55244824/akciju-cenas-kapj-ceribas-uz-inflacijas-tempu-paleninasanos"},
{"title": "'Swedbank Latvija' valdē apstiprināts Jevgenijs Ivanovs", "category": "Finanses", "body": "Eiropas Centrālā banka  apstiprinājusi \" Swedbank \" Uzņēmumu pārvaldes vadītāju Jevgeniju Ivanovu par bankas valdes locekli. Līdz šim viņš kā Uzņēmumu pārvaldes vadītājs darbojās \"Swedbank Latvija\" vadības komandā, ziņo banka. Jau ziņots, ka iepriekšējais \"Swedbank\" Lielo uzņēmumu apkalpošanas daļas vadītājs Jevgenijs Ivanovs par Uzņēmumu pārvaldes vadītāja v.i. kļuva pēc tam, kad Lauri Menci apstiprināja par \"Swedbank Latvija\" valdes priekšsēdētāju. Jevgenijs Ivanovs \"Swedbank\" uzņēmumu apkalpošanas jomā darbojas jau vairāk nekā 18 gadus. Karjeras gaitas sācis kā juridisko klientu apkalpošanas menedžeris. Tad vadījis Starptautisko klientu apkalpošanas nodaļu, mazo un vidējo uzņēmumu apkalpošanas daļas, kā arī Lielo uzņēmumu apkalpošanas daļu. Izglītību ieguvis Ventspils augstskolā un RTU Ventspils fakultātes Ekonomikas nodaļā. Papildus studējis arī Latvijas Universitātes Starptautisko ekonomisko attiecību katedrā, kamēr Uzņēmējdarbības un vadības maģistra grādu ieguvis Biznesa augstskolā \"Turība\". \"Swedbank\" vadības komandā šobrīd ir valdes priekšsēdētājs Lauris Mecis un valdes locekļi – Privātpersonu pārvaldes vadītāja Karīna Kulberga, Klientu servisa pārvaldes vadītājs Vadims Frolovs, Finanšu pārvaldes vadītāja Līga Šķendere, Risku pārvaldes vadītāja Latvijā Ruta Malacanova, Finanšu noziegumu novēršanas pārvaldes vadītāja Karina Lindava, Atbilstības kontroles vadītāja Gundega Genca, kā arī Juridiskās pārvaldes vadītāja Agnese Garda, Personāla pārvaldes vadītāja Agita Jākobsone un Komunikācijas un ilgtspējas pārvaldes vadītāja Lolita Stašāne.", "link": "https://www.delfi.lv/bizness/37293360/bankas_un_finanses/55245862/swedbank-latvija-valde-apstiprinats-jevgenijs-ivanovs"},
{"title": "Amerikāņi var būt pārliecināti, ka banku sistēma ir drošībā, saka Baidens", "category": "Finanses", "body": "Akciju cenas pirmdien kritās Eiropas biržās, bet Volstrītā mainījās dažādos virzienos pēc tam, kad ASV prezidents  Džo Baidens  paziņoja, ka Savienoto Valstu banku sistēma ir drošībā pēc bankas \"Silicon Valley Bank\" (SVB) pēkšņās maksātnespējas. Tirdzniecības sesijas biržās notika pēc tam, kad ASV finanšu uzraudzības iestādes apturēja ASV 16. lielākās bankas SVB darbību, lai aizsargātu noguldītājus, un regulatori pārņēma Ņujorkas banku \"Signature Bank\", kurā apmēram trešdaļa noguldījumu ir kriptovalūtās. ASV valsts obligāciju ienesīgums samazinājās, investoriem uzskatot, ka problēmas reģionālajā banku sektorā var pamudināt ASV Federālo rezervju sistēmu (FRS) kļūt uzmanīgākai ar procentlikmju paaugstināšanu. \"Amerikāņi var būt pārliecināti, ka banku sistēma ir drošībā. Jūsu noguldījumi jums būs pieejami, kad būs tāda vajadzība,\" Baltajā namā sacīja Baidens, komentējot pašreizējo situāciju ASV finanšu sektorā. Tāpat ASV prezidents pavēstīja, ka lūgs pieņemt stingrākus banku regulējošus noteikumus, bet SVB vadītāji tiks atlaisti. ASV investorus satrauca citu vidēji lielu banku akciju cenu strauja krišanās. Bankas \"First Republic\" akcijas cena kritās par apmēram 62%, \"KeyCorp\" akcijas cena - par 27,3%, bet \"Zions Bancorp\" akcijas cena - par 25,7%. \"Tālāku procentlikmju paaugstināšanu perspektīva šodien noteikti ir atkāpusies, bet galvenais fokuss tagad ir uz satraukumu par to, cik tālu šī krīze izplatīsies,\" sacīja tiešsaistes tirdzniecības platformas IG galvenais tirgus analītiķis Kriss Bošamps. Bažas par banku krīzes tālāku izplatīšanos pirmdien dominēja Eiropas tirgos. Vācijas finanšu regulators un Francijas centrālā banka centās pārliecināt, ka SVB krahs nerada draudus finanšu stabilitātei. Francijas bankas \"BNP Paribas\" akcijas cena saruka par 6,8%, bet \" Societe Generale \" akcijas cena kritās par 6,2%. Itālijas bankas \"Unicredit\" akcijas cena samazinājās par 9,0%, Spānijas \"Santander\" akcijas cena - par 7,4%, bet \" Deutsche Bank \" akcijas cena saruka par 4,9%. ASV biržu indekss \"Dow Jones Industrial Average\" pirmdien kritās par 0,3% līdz 31 819,14 punktiem, indekss \"Standard & Poor's 500\" saruka par 0,2% līdz 3855,76 punktiem, bet indekss \" Nasdaq  Composite\" palielinājās par 0,5% līdz 11 188,84 punktiem. Londonas biržas indekss FTSE 100 pirmdien kritās par 2,6% līdz 7548,63 punktiem, Frankfurtes biržas indekss  DAX  30 saruka par 3,0% līdz 14 959,47 punktiem, bet Parīzes biržas indekss CAC 40 samazinājās par 2,9% līdz 7011,50 punktiem. Milānas biržas indekss FTSE MIB kritās par 4,0% līdz 26 183,54 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 2,5% līdz 74,80 ASV dolāriem par barelu. \"Brent\" markas jēlnaftas cena Londonas biržā saruka par 2,4% līdz 80,77 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 6,19% līdz 49,58 eiro par megavatstundu. Eiro vērtība pret ASV dolāru pirmdien pieauga no 1,0643 līdz 1,0731 dolāram par eiro, britu mārciņas vērtība pret ASV dolāru kāpa no 1,2035 līdz 1,2181 dolāram par mārciņu, bet ASV dolāra vērtība pret Japānas jenu kritās no 135,09 līdz 133,22 jenām par dolāru. Eiro vērtība pret britu mārciņu kritās no 88,40 līdz 88,02 pensiem par eiro.", "link": "https://www.delfi.lv/bizness/37293360/bankas_un_finanses/55332898/amerikani-var-but-parliecinati-ka-banku-sistema-ir-drosiba-saka-baidens"},
{"title": "Izsniegto kredītu apjoms audzis par 7%; sola aktīvāk finansēt dzīvojamo māju atjaunošanu", "category": "Finanses", "body": "No šīs summas 9 miljardi eiro ir uzņēmumiem izsniegtie kredīti, vairāk nekā 6 miljardi eiro – privātpersonām izsniegtie kredīti. Nozaru griezumā visvairāk finansēti uzņēmumi, kas pārstāv nekustamo īpašumu, enerģētikas, lauksaimniecības, mežsaimniecības, tirdzniecības, apstrādes rūpniecības un būvniecības jomu. Savukārt lielākais kreditēšanas apjomu pieaugums pērn vērojams lauksaimniecības un mežsaimniecības nozares uzņēmumiem, kas piesaistījuši par 24% vairāk finansējuma salīdzinājumā ar gadu iepriekš. Tam seko tirdzniecības uzņēmumi, kas piesaistītā finansējuma apjomu kāpinājuši par 21%, kā arī informācijas un komunikācijas nozarē strādājošie uzņēmumi, kam izsniegto kredītu apjoms pieaudzis par 16%. Kopumā uzņēmumiem pērn izsniegto kredītu apjoms bija par 9,4% lielāks, nekā 2021. gadā. \"Gads kreditēšanas jomā ir bijis izaicinājumu pilns. Esam piedzīvojuši ģeopolitiskās neskaidrības, kas pamatā izriet no Krievijas kara Ukrainā, un  Eiropas Centrālās bankas  (ECB) vairākkārtēju procentu likmju paaugstinājumu straujās inflācijas mazināšanai, kas savukārt ietekmēja gan uzņēmumu, gan iedzīvotāju investīciju plānus. Neskatoties uz to, kreditēšana nebūt nav apstājusies, bet pērn pat ir pieaugusi. Salīdzinot mērogos – komercbanku kredītu portfelis pērn ir bijis pat lielāks, nekā plānotais ieņēmumu apmērs šī gada valsts budžetā. Bankas arī turpmāk ir ieinteresētas aktīvi kreditēt tautsaimniecības attīstību, ievērojot kopējos izaugsmes rādītājus, visaptveroši izvērtējot riskus un nodrošinot noguldījumu drošību,\" sola Finanšu nozares asociācijas valdes priekšsēdētāja Sanita Bajāre Ņemot vērā pandēmijas sekas un vēl pastāvošos ierobežojumus, pērn teju par trešdaļu (28%) mazāk finansējumu uzņēmumu attīstībai piesaistīja izklaides un atpūtas nozarē strādājošie uzņēmumi, kā arī izmitināšanas un ēdināšanas uzņēmumi (kritums par 20%). Lai arī būvniecības nozare ir viena no visvairāk finansētajām nozarēm, šīs joma uzņēmumiem aizvadītajā gadā tika izsniegts gandrīz par piektdaļu jeb 18% mazāk līdzekļu, kas, iespējams, saistīts ar pieaugošajām būvniecība izmaksām un nenoteiktību esošo līgumu izpildē. \"Lai kāpinātu kreditēšanas apjomus būvniecības jomā, bankas kopā ar atbildīgajām valsts iestādēm veicinās daudzdzīvokļu dzīvojamo ēku energoefektivitātes programmas pieprasījumu. Kopumā energoefektīvu mājokļu programmai ir liels kreditēšanas potenciāls, taču ir nepieciešams veikt arī vairākus mājas darbus. Līdzīgi arī \"zaļās\" kreditēšanas jomā, kur komercbankas šogad izstrādās skaidru stratēģiju un vadlīnijas \"zaļo\" kredītu izsniegšanai, tostarp pašvaldību energoefektīvu īres namu finansēšanai. Taču straujāks kreditēšanas pieaugums negulstas tikai uz banku pleciem. Svarīgi ir turpināt sadarbībā ar atbildīgajām institūcijām iesākto darbu ēnu ekonomikas un birokrātiskā sloga uzņēmumiem mazināšanā, konkurētspējīga nodokļu režīma izstrādē un tiesiskās vides uzlabošanā, kas veicinātu uzņēmumu pārliecību, izaugsmes ambīcijas un attiecīgi arī pieprasījumu pēc finansējuma, kā arī vairotu iedzīvotāju uzticēšanos valstij,\" atzīmē Bajāre.", "link": "https://www.delfi.lv/bizness/37293360/bankas_un_finanses/55333132/izsniegto-kreditu-apjoms-audzis-par-7-sola-aktivak-finanset-dzivojamo-maju-atjaunosanu"},
{"title": "Banku nedienu dēļ finanšu sektora vērtība zaudē teju 500 miljardus dolāru", "category": "Finanses", "body": "\"Silicon Valley Bank\" sabrukums, kas, kā \"Delfi Bizness\" jau rakstīja,  ir lielākās finanšu nedienas ASV kopš 2008. gada smagās krīzes un satraucis globālos investorus . \"Bloomberg\" ziņo, ka bažas kopš piektdienas ir izdzēsušas 465 miljardus ASV dolāru no globālajos tirgos pieejamajām finanšu sektora akcijām. \"MSCI Asia Pacific Financials Index\" otrdiena nokrita par vairāk nekā 2,7%. Tas ir zemākais rādītājs, kas bijis kopš novembra. \" Mitsubishi  UFJ Financial Group\" nokritās par 8,3% Japānas biržās. Dienvidkorejas \"Hana Financial Group\" nokrita par 4,7% un Austrālijas \"ANZ Group Holdings\" zaudēja 2.8%. Tas liecina par būtiskām bažām, ka \"Silicon Valley Bank\" sabrukums varētu izraisīt negatīvu spirāli, kas krīzē ieraus gan lielākās ASV bankas, gan citu pasaules reģionu finanšu sektorus. Tas ir, neskatoties uz to, ka augstu procentu likmju laikā tieši finanšu sektors tiek uzskatīts par vienu no labākajām investīcijām. \" Finanšu tirgi  šobrīd staigā kā pa olu čaumalām,\" sarunā ar \"Bloomberg\" komentēja \" Credit Suisse \" Āzijas un Klusā okešana reģiona investīciju vadītājs Džons Vuds. \"Mums būtu nepieciešams precīzi zināt, kāda būs ietekme uz kopējo tirgu.\" Arī pati \"Credit Suisse\", kas pērn bija nokļuvusi situācijā, kad eksperti un finanšu tirgi sprieda, vai banka nesabruks,  pēdējās dienās zaudējusi vairāk nekā 17% savu akciju vērtības. ASV banku sektors cietis visvairāk. \"First Republic\" bankas akcija zaudēja vairāk nekā 70%. Citu amerikāņu banku zaudējumi bija līdz 10%. Līdzīga aina parādījās arī Eiropas un Āzijas tirgos. Kā vēsta aģentūra LETA, Francijas bankas \"BNP Paribas\" akcijas cena saruka par 6,8%, bet \"Societe Generale\" akcijas cena kritās par 6,2%. Itālijas bankas \"Unicredit\" akcijas cena samazinājās par 9,0%, Spānijas \"Santander\" akcijas cena - par 7,4%, bet \" Deutsche Bank \" akcijas cena saruka par 4,9%. \"Es šodien pārdodu bankas un apdrošinātājus,\" komentējis \"Nissay Asset Management Corp.\" fondu pārvaldnieks Taku Ito. Lai gan pirmajā tirdzniecības stundā pirmdien lielie akciju indeksi nedaudz kāpa, jo investori cerēja, ka sliktā situācija finanšu sektorā apturēs procentu likmju celšanu, ASV biržu indekss \"Dow Jones Industrial Average\" kritās par 0,3% līdz 31 819,14 punktiem, indekss \"Standard & Poor's 500\" saruka par 0,2% līdz 3855,76 punktiem, bet indekss \" Nasdaq  Composite\" palielinājās par 0,5% līdz 11 188,84 punktiem. Nokritās arī dažādu valstu izsniegto desmit gadu obligāciju atdeve. Jāmin, ka banku nedienas biju mazs atspaida punkts kriptovalūtām, kuru sākotnējā misija bija aizstāt tradicionālo, nestabilo finanšu sistēmu. Lai gan kriptovalūtas savu stabilitāti nav apliecinājušas, investori pirmdien aktīvi iegādājās \" Bitcoin \". Kriptovalūta no cenas ap 20 tūkstošiem dolāru un lejupslīdošas tendences izauga līdz pat 24 tūkstošiem par monētu.", "link": "https://www.delfi.lv/bizness/37293360/bankas_un_finanses/55333208/banku-nedienu-del-finansu-sektora-vertiba-zaude-teju-500-miljardus-dolaru"},
{"title": "ECB vēlme turpināt celt likmes šonedēļ varētu piedzīvot spēcīgāku pretestību", "category": "Finanses", "body": "Eiropas Centrālās bankas  (ECB) amatpersonas, kuras plāno balsot par likmju paaugstināšanu, šīsnedēļas sapulcē varētu saskarties ar spēcīgāku pretošanos, ko veicinās \"Silicon Valley Bank\" sabrukums un ar to saistītie notikumi pasaulē, raksta \"Bloomberg\". Piesardzīgākās amatpersonas, visticamāk, argumentēs, ka ekonomiskā vide ir mainījusies un nepieciešama lielāka piesardzība. Kaut arī šobrīd vairāk finanšu tirgus dalībnieku prognozē, ka ECB atkāpsies no apņemšanās šonedēļ celt likmi par 50 bāzes punktiem, centrālās bankas pārstāvji jau izteikušies, ka šobrīd nav pamata uzskatīt, ka ECB Padomes lielākā daļa būs pārliecināta mainīt šos plānus, un diskusijas varētu būt orientētas uz to, kā signalizēt par nākamajiem lēmumiem. Finanšu tirgus eksperti šobrīd uzskata, ka iespējamība, ka ECB cels likmes par iepriekš minētajiem 50 bāzes punktiem, ir zem 50%. Tāpat pašreizējās prognozes liecina, ka depozītu iespēju likmes augstākais līmenis varētu sasniegt 3,4%, kas ir par aptuveni 80 bāzes punktiem zemāk nekā pirms nedēļas. \"Delfi Bizness\" pagājušajā nedēļā, pirms ASV banku sektora satricinājumiem, rakstīja, ka nesen eksperti paaugstinājuši likmes prognozes,  un sagaida, ka likmes varētu pārsniegt 4% .", "link": "https://www.delfi.lv/bizness/37293360/bankas_un_finanses/55334056/ecb-velme-turpinat-celt-likmes-sonedel-varetu-piedzivot-specigaku-pretestibu"},
{"title": "Piešķir 1,4 miljonus eiro lielu aizdevumu grila ogļu ražotājam", "category": "Finanses", "body": "\" Luminor \" banka piešķīrusi finansējumu 1,4 miljonu eiro apjomā lielākajam grila ogļu ražotājam Baltijā – SIA \"KRK Vidzeme\"; tas tiks novirzīts apgrozāmo līdzekļu papildināšanai, kas tiks izmantoti krājumu izveidošanai, ziņo banka. SIA \"KRK Vidzeme\" ražo augstas kvalitātes kokogles, kas tiek izmantotas pārtikas grilēšanai. Uzņēmums ir saņēmis ES aizliegto ķīmisko vielu kontroles sertifikātu REACH, kas apliecina ražoto preču augsto kvalitāti. Kokogļu ražošanas iekārtu konstrukcija nodrošina dabai nekaitīgu ražošanas procesu, līdz minimumam samazinot kaitīgo izmešu nokļūšanu atmosfērā. Uzņēmums ir piesaistījis arī \" Altum \" kredīta garantiju. \"Uzņēmums ir kokogļu nišas līderis Baltijas valstīs ar lielu pieredzi un plašu klientu bāzi kā Latvijā, tā arī eksporta tirgos, kur saglabājas liels pieprasījums augstas kvalitātes kokoglēm. SIA \"KRK Vidzeme\" ražotajām alkšņa malkas kokoglēm Eiropas tirgū nav alternatīvu, turklāt, ņemot vērā piegāžu pārtraukšanu no Krievijas un Baltkrievijas, šobrīd uzņēmumam ir labas tālākās attīstības iespējas. Novērtējam, ka uzņēmums jau līdz šim ir veicis būtiskus kapitāla ieguldījumus procesu uzlabošanai, ražošanas un izdevumu optimizēšanai, kas uzlabo arī rentabilitāti un paātrina biznesa izaugsmi,\" finansējuma piešķiršanu pamato \"Luminor\" Korporatīvā departamenta vadītāja Ilze Zoltnere. Uzņēmuma ražošanas komplekss atrodas  Alūksnes  novadā; tas pēdējos trīs gados ir investējis ražotnē un veicis pārmaiņas procesos, piemēram, ir izveidota darbnīca krāsns detaļu izgatavošanai, uzlabota krāsns konstrukcija un siltumizolācija u.tml., kas sniedzis vērā ņemamu pienesumu rentabilitātes paaugstināšanā. Vienlaikus 2014. gadā izveidotais \"premium\" kategorijas kokogļu zīmols \"Marienburg\" ir guvis atpazīstamību Latvijā un ārpus tās. \"Lai gan vēsturiski mūsu darbība pamatā tika orientēta uz restorānu biznesu, Covid-19 pandēmijas ietekmē, kā arī griogļu eksporta pārtraukšanas no Krievijas un Baltkrievijas rezultātā, mums izdevās veiksmīgi diversificēt noieta tirgu un klientu bāzi, tādējādi apgūstot plašu Eiropas Savienības valstu tirgus daļu. Šobrīd sadarbojamies ar ekskluzīviem dīleriem, pārdošanas ķēdēm un vairumtirgotājiem visā Eiropā. Bankas piešķirtais finansējums palīdzēs uzņēmumam palielināt apgrozāmos līdzekļus, kas ir būtisks priekšnoteikums krājumu savlaicīgai izveidošanai, lai nodrošinātu ražošanas procesus visa gada garumā un nosegtu pieprasījumu rudens un ziemas sezonā, kad mūsu ražoto preču izejmateriālu krājumus nav iespējams papildināt,\" skaidro SIA \"KRK Vidzeme\" valdes loceklis Andris Griķis. Uzņēmums ir lielākais kokogļu ražošanas uzņēmums Baltijā; ik gadu tas saražo aptuveni 7000 tonnas augstas kvalitātes kokogles. Ražošanas procesā tiek izmantota alkšņa malka, kas tiek iegādāta no vietējiem piegādātājiem. Uzņēmuma izmantotās iekārtas ir ražotas pēc zinātniski izstrādāta projekta un nodrošina ekoloģiski tīru ražošanas procesu un gala produktu. Uzņēmumā tiek nodarbināti 48 darbinieki.", "link": "https://www.delfi.lv/bizness/37293360/bankas_un_finanses/55334230/pieskir-1-4-miljonus-eiro-lielu-aizdevumu-grila-oglu-razotajam"},
{"title": "Nav jālaužas būt pirmajiem, bet vērts sakārtot pamatus – kā paātrināt finanšu tehnoloģiju jomas attīstību?", "category": "Finanses", "body": "Pērn globālās investīcijas finanšu tehnoloģiju jaunuzņēmumos sasniedza rekordu – veikti vairāk nekā 5,5 tūkstoši darījumu 210 miljardu dolāru vērtībā, un šis sektors turpina priecēt ar inovācijām un strauju izaugsmi.  Arī Latvijas finanšu tehnoloģiju joma turpina attīstīties, taču aizvien ir aspekti, kas būtu jāsakārto, lai nozares izaugsme būtu straujāka, turklāt izaicinājums sektoram varētu būt gaidāmā krīze, Latvijas \"FinTech forumā 2022\" atzina nozarē strādājošo uzņēmumu pārstāvji.", "link": "https://www.delfi.lv/bizness/37293360/bankas_un_finanses/54773950/nav-jalauzas-but-pirmajiem-bet-verts-sakartot-pamatus-ka-paatrinat-finansu-tehnologiju-jomas-attistibu"},
{"title": "Nepamanīja ne pati, ne pārtvēra banka: uzņēmēja zaudējusi cerību atgūt izkrāptos tūkstošus", "category": "Finanses", "body": "Mēģinājumi izkrāpt banku klientu finanšu datus ir bieži un visai veiksmīgi. kopš pērnā gada sākuma banku klientiem izkrāpti gandrīz 14 miljoni eiro, liecina Finanšu nozares asociācijas dati. Par šādu krāpnieku upuri pagājušajā gadā kļuva arī uzņēmēja Sabīne, kad no viņai piederošas kompānijas bankas konta vasaras beigās  139 darījumos krāpnieki pārskaitīja nepilnus 19 tūkstošus eiro. Uzņēmējai bijušas sarunas gan ar banku, gan viņa vērsusies Valsts policijā, jo cerējusi, ka tā varēs atklāt, kurš ar viņas uzņēmuma kredītkartes datiem veicis šos darījumus. Secināts, ka vairums darījumu veikti azartspēļu vietās. Tāpat secināts, ka divas dažādas ierīces, kurām pievienoti Sabīnes uzņēmuma kredītkartes dati, vienā dienā, ar nelielu laika starpību, izmantotas divās dažādās valstīs. Vairākus mēnešus pēc šī gadījuma \"Delfi Bizness\" skaidro, kā šī situācija risinājās tālāk un vai naudu izdevies atgūt.", "link": "https://www.delfi.lv/bizness/37293360/bankas_un_finanses/55333102/nepamanija-ne-pati-ne-partvera-banka-uznemeja-zaudejusi-ceribu-atgut-izkraptos-tukstosus"},
{"title": "Ašeradens rosinās atcelt IIN avansa maksājumus pašnodarbinātajiem", "category": "Finanses", "body": "Finanšu ministrs  Arvils Ašeradens  ir uzdevis  Finanšu ministrijai , Valsts ieņēmumu dienestam ( VID ) mainīt iedzīvotāju ienākuma nodokļa (IIN) maksāšanas kārtību pašnodarbinātajiem, proti, atteikties no avansa maksājuma. Par to viņš pavēstījis mikroblogošanas vietnē “ Twitter ”: “Atcelt IIN avansa maksājumu pašnodarbinātajiem bija loģisks pandēmijas izraisīto ekonomisko seku mazināšanas pasākums, kas ātri apliecināja savu dzīvotspēju. Uzdevu @Finmin un @vid_gov ieviest šo kā pastāvīgu normu, paātrinot novēloto rīcību regulējuma ieviešanā.” “Delfi Bizness” jau vēstīja, ka pēc divu gadu pārtraukuma šogad saimnieciskās darbības veicējiem atkal ir jāveic IIN avansa maksājums. 2021. un 2022. gadā tas bija atcelts kā viens no nodokļu atbalsta pasākumiem Covid-19 krīzes laikā. Šogad pirmais avansa maksājums ir jāveic līdz 23. martam. Tāpat kā līdz šim, tas attiecas uz tiem saimnieciskās darbības veicējiem, kuri iedzīvotāju ienākuma nodokli maksā vispārējā kārtībā. Avansa maksājums neattiecas uz mikrouzņēmumu nodokļa maksātājiem, paziņotās saimnieciskā darbības veicējiem un samazinātās patentmaksas maksātājiem.", "link": "https://www.delfi.lv/bizness/37293360/bankas_un_finanses/55335976/aseradens-rosinas-atcelt-iin-avansa-maksajumus-pasnodarbinatajiem"},
{"title": "Baltijas biržās otrdien lielākais apgrozījums bija ar 'LHV Group' akcijām", "category": "Finanses", "body": "Ar \"LHV Group\" akcijām veikti 1110 darījumi par 1 154 858 eiro. Vērtspapīru kontus mainīja 312 153 akcijas, kuru cena otrdien pieauga par 2,49% - no 3,615 eiro līdz 3,705 eiro par akciju. Otrajā vietā pēc apgrozījuma bija tirdzniecība ar Igaunijas bankas \"Coop Pank\" akcijām, ar kurām veikti 863 darījumi par 453 960 eiro. Vērtspapīru kontus mainīja 161 360 akcijas, kuru cena otrdien palielinājās par 3,03% - no 2,77 eiro līdz 2,854 eiro par akciju. Savukārt trešajā vietā bija tirdzniecība ar Lietuvas bankas \"Šiauliu bankas\" akcijām, ar kurām veikts 871 darījums par 443 963 eiro. Vērtspapīru kontus mainīja 630 120 akcijas, kuru cena otrdien pieauga par 3,64% - no 0,687 eiro līdz 0,712 eiro par akciju. No Latvijas uzņēmumiem vislielākais apgrozījums - 33 022 eiro - bija ar augsto tehnoloģiju uzņēmuma \" HansaMatrix \" akcijām. Vērtspapīru kontus 29 darījumos mainīja 4021 akcijas, kuru cena otrdien pieauga par 0,73% - no 8,2 eiro līdz 8,26 eiro par akciju. Kopumā Baltijas regulētajā tirgū otrdien veikti 6384 darījumi par 3 449 437 eiro. Baltijas Alternatīvajā tirgū \"First North\" otrdien veikts 361 darījums par 43 664 eiro.", "link": "https://www.delfi.lv/bizness/37293360/bankas_un_finanses/55336318/baltijas-birzas-otrdien-lielakais-apgrozijums-bija-ar-lhv-group-akcijam"},
{"title": "Atbrīvojās laicīgi? 'Silicon Valley Bank' vadītāji nesen pārdevuši akcijas 84 miljonu dolāru vērtībā", "category": "Finanses", "body": "Bekers šā gada februārī pārdevis bankas akcijas 3,6 miljonu dolāru vērtībā. Kopumā pēdējo divu gadu laikā viņš pārdevis akcijas 29,5 miljonu dolāru vērtībā. Akciju cena, par kādām viņš pārdevis vērtspapīrus, svārstījās no 287 dolāriem līdz 589 dolāriem par akciju, raksta CNBC. Turklāt \"Smart Insider\" ziņo, ka viņš no bankas vadības nav bijis vienīgais, kas veicis šādus darījumus, un šādi rīkojušies arī citi vadītāji un direktori, kopējai pārdoto akciju vērtībai sasniedzot 84 miljonus dolāru. Šī informācija izraisījusi kritiku par bankas vadības rīcību. Demokrāts Ro Hanna no Kalifornijas, kur bāzējās banka, uzsvēris, ka Bekeram jāatdod nauda noguldītājiem, raksta CNBC. Bekers akciju pārdošanu veica saskaņā ar laicīgi izveidotu programmu un informācija par vēlmi pārdot akcijas tika iesniegta 26. janvārī. ASV Vērtspapīru un biržu komisijas noteikumi paredz personām, kam pieejama iekšējā informācija, ieplānot akciju pārdošanu mēnesi iepriekš, lai mazinātu bažas par tirdzniecību saistībā ar iekšējās informācijas pieejamību. Tomēr Bekers paspēja pārdot akcijas laicīgi, jo ASV Vērtspapīru un biržu komisija izveidojusi jaunus noteikumus, kas stājās spēkā šā gada 27. februārī un paredz 90 dienu pauzi starp pieteikuma iesniegšanu un pirmo darījumu. Saskaņā ar jaunajiem nosacījumiem Bereka darījumi, kas notika tikai mēnesi pēc pieteikuma iesniegšanas, nebūtu notikuši. ASV Vērtspapīru un biržu komisija pēdējā laikā pievērsusi lielāku uzmanību šādiem gadījumiem. Pirms neilga laika tās pārstāvji apsūdzēja veselības jomas uzņēmuma \"Ontrak\" vadītāju Terenu Peizeru par tirdzniecību, izmantojot iekšējās informāciju, jo viņš pārdeva akcijas 20 miljonu dolāru vērtībā, pirms to cena nokritās par 44%. Apsūdzībā tiek apgalvots, ka Peizers zināja par gaidāmo lielākā klienta zaudējumu, kad 2021. gada maijā iesniedza akciju pārdošanas plānu.", "link": "https://www.delfi.lv/bizness/37293360/bankas_un_finanses/55337522/atbrivojas-laicigi-silicon-valley-bank-vaditaji-nesen-pardevusi-akcijas-84-miljonu-dolaru-vertiba"},
{"title": "'Silicon Valley Bank' sabrukuma ietekme uz Eiropas bankām ir ierobežota, uzskata reitingu aģentūras", "category": "Finanses", "body": "ASV finanšu uzraudzības iestādes piektdien apturēja Savienoto Valstu 16.lielākās bankas SVB darbību, lai aizsargātu noguldītājus. Bankas nodaļas pirmdien atsāka darbu federālo iestāžu kontrolē. Tāpat finanšu problēmu dēļ apturēta Ņujorkas bankas \"Signature Bank\" darbība. \"Moody's\", kas samazinājusi ASV banku sektora kredītreitinga nākotnes perspektīvu no stabilas uz negatīvu, norāda, ka šīs situācijas ietekme uz Eiropas bankām ir ierobežota, ņemot vērā Eiropas finanšu institūciju struktūru, kurā bankas lielāku daļu noguldījumu izvieto centrālajās bankās. Aģentūra piebilst, ka parāda vērtspapīri Eiropas banku bilancēs veido mazāku daļu salīdzinājumā ar Amerikas finanšu iestādēm. Tikmēr \"S&P Global\" skaidro, ka tām Eiropas bankām, kurām aģentūra nosaka kredītreitingus, nav tāds pats ekonomikas modelis vai finansēšanas avoti kā ASV bankām, tāpēc ir maz ticams, ka ietekme uz Eiropas bankām būtu nozīmīga.", "link": "https://www.delfi.lv/bizness/37293360/bankas_un_finanses/55338236/silicon-valley-bank-sabrukuma-ietekme-uz-eiropas-bankam-ir-ierobezota-uzskata-reitingu-agenturas"},
{"title": "Zviedrijas finanšu regulators piemērojis 'Swedbank' 75 miljonu eiro sodu", "category": "Finanses", "body": "Zviedrijas finanšu regulators   Finanšu inspekcija   Zviedrijas \" Swedbank \" piemērojis administratīvo sodu 850 miljonu zviedru kronu (aptuveni 75 miljoni eiro) apmērā saistībā iekšējās kontroles mehānismu trūkumu, kas pērn bija par iemeslu nozīmīgiem traucējumiem bankas informācijas tehnoloģiju (IT) sistēmā. Finanšu inspekcijas trešdien publiskotajā paziņojumā norādīts, ka 2022. gada 28.-29.aprīlī \"Swedbank\" saskārās ar būtiskiem IT sistēmas traucējumiem, kad banka sistēmā veica izmaiņas. Šī incidenta dēļ gandrīz miljonam klientu bija kļūdainas konta bilances ar naudas iztrūkumiem, jo sistēmā tika apturēts liels skaits darījumu. Finanšu inspekcijas izmeklēšanā konstatēts, ka \"Swedbank\" veikusi izmaiņas IT sistēmā, neievērojot iekšējās procedūras attiecībā uz šādām izmaiņām. Tāpat bankai nav bijis atbilstošu kontroles mehānismu, lai nodrošinātu, ka tiek ievērotas iekšējās procedūras, tāpēc banka pārkāpusi noteikumus attiecībā uz iekšējo kontroli. Atbilstoši bankas procedūrām \"Swedbank\", piemēram, bija jāveic paredzēto IT sistēmas izmaiņu riska un ietekmes analīze, bet izmaiņu īstenošanas laiks bija jānovērtē, balstoties uz vairākiem faktoriem, to vidū laiku, kad tiek izmaksātas algas, skaidro regulators. \"Banka neievēroja savas procedūras. Tāpēc ļoti liels skaits cilvēku saskārās ar būtiskām problēmām, izmantojot bankas pamata pakalpojumus. Gandrīz miljonam klientu bija kļūdainas konta bilances, bet daudzi nespēja veikt maksājumus. Šis incidents demonstrē, ka procedūru neievērošana un iekšējo kontroles mehānismu nenodrošināšana var radīt nopietnas sekas,\" pauž Finanšu inspekcijas ģenerāldirektora pienākumu izpildītāja Susanna Grufmane. Iekšējās kontroles mehānismu trūkums varēja ietekmēt finanšu sistēmas stabilitāti, norāda regulators, piebilstot, ka šis pārkāpums tomēr nav bijis ilgstošs vai sistēmisks un \"Swedbank\" stiprinājusi šos iekšējās kontroles mehānismus, tāpēc bankai izteikts aizrādījums un piemērots administratīvs sods. Zviedrijas \"Swedbank\" ar tās meitaskompānijas \"Swedbank Baltics\" starpniecību pieder bankas arī Latvijā, Igaunijā un Lietuvā.", "link": "https://www.delfi.lv/bizness/37293360/bankas_un_finanses/55339016/zviedrijas-finansu-regulators-piemerojis-swedbank-75-miljonu-eiro-sodu"},
{"title": "Kādas mācības amatieris investors var pārņemt no profesionāļiem, skaidro 'Nākotnes kapitāls'", "category": "Finanses", "body": "Lai gan,  visticamāk, amatierim investoram algot portfeļa pārvaldnieku neatmaksāsies, jo samaksā par pakalpojumu aizies teju visa peļņa, no finanšu jomas profesionāļiem var mācīties. Raidījumā \"Nākotnes kapitāls\" viesojās  aktīvu pārvaldes uzņēmuma \"Alphinox\" partneris Jānis Libeks, kurš stāsta arī par to, kā rīkotos, ja tagad sāktu veidot savu finanšu portfeli.  Pamatā, izvērtējot uzņēmumu, tiek analizēta tā ilgtspēja, joma, kurā tas darbojas, kāda ir prognoze un arī akciju cena. \"Ja uzņēmums klasificējas pēc mūsu stratēģijas nosacījumiem, tad attiecīgi mēs to pievienojam,\" saka Libeks, norādot, ka gadu laikā, arī pieļaujot kļūdas, ir izstrādāta sistēma un stratēģija. \"Galvenais, kas gan privāti, gan mūsu gadījumā jāatceras: vērtspapīru tirgū svarīgs ir sistemātiskums,\" saka eksperts. To svarīgi atcerēties arī grūtākos laikos, kā, piemēram, tas bija pagājušajā gadā, kad akciju tirgos bija vērojams kritums. Vēsturiski stratēģijai ienesīgums bijis ap 16%, kas ir virs tirgus ienesīguma, bet pērn bija kritums par 30%. Taču, tā kā ieguldījumi tiek veikti ilgtermiņā, arī tas izlīdzinās.", "link": "https://www.delfi.lv/bizness/37293360/bankas_un_finanses/55329908/kadas-macibas-amatieris-investors-var-parnemt-no-profesionaliem-skaidro-nakotnes-kapitals"},
{"title": "Kazāks: līdz šim dzirdēts, ko bankas nevar, bet tā vietā vēlamies dzirdēt, ko tās darīs kreditēšanas uzlabošanai", "category": "Finanses", "body": "Bankām ir jāsniedz krietni lielāks ieguldījums Latvijas tautsaimniecības attīstībā, aktīvāk kreditējot un palīdzot valstij augt straujāk, uzsvēra  Latvijas Bankas  prezidents Mārtiņš Kazāks, komentējot diskusijas Lietuvā par solidaritātes maksājuma ieviešanu bankām ar mērķi ierobežot pārmērīgu peļņu. Latvijas Bankas prezidents akcentēja, ka vāja un dārga kreditēšana ir problēma, kas novērojama ne tikai Latvijā, bet arī Lietuvā. Jau vairākus gadus sarunās ar bankām Latvijas Banka uzstājīgi aktualizē kreditēšanu, jo redz gan nepieciešamību, gan iespēju bankām, īpaši lielajām un tirgū dominējošajām bankām, sniegt lielāku pienesumu Latvijas ekonomikai. Vienlaikus Kazāks atzīmēja, ka līdz šim vairāk ir dzirdēts, ko bankas nevar, bet tā vietā ir vēlme dzirdēt, ko tās var un ko darīs, lai kreditēšana būtu atbalsts Latvijas ekonomikas izaugsmei, nevis šķērslis. \"Banku sektoram ir jābūt pelnošam, jo tikai tad tas ir stabils un noturīgs pret krīzēm. Tomēr īpaši augsta peļņa, tas ir, krietni virs vēsturiskiem līmeņiem, var norādīt uz nesabalansētību. Ja šāda peļņa veidotos, bankām nodrošinot ekonomikas asinsriti, proti, caur aktīvu un pārdomātu kreditēšanu, domāju, ka jautājums par papildu peļņas nodokļi nebūtu aktuāls,\" uzsvēra Kazāks. Tomēr šobrīd Latvijā, Lietuvā un arī virknē citu valstu veidojas situācija, kad banku peļņa var strauji pieaugt, tām neuzņemoties risku. Proti, peļņu gūstot kā starpību starp procentu likmēm, ko tās saņem no centrālās bankas un ko tās maksā par klientu noguldījumiem, skaidroja Kazāks. Lietuva kā risinājumu redz solidaritātes maksājumu jeb papildu nodokli peļņai, ko plāno novirzīt valsts vajadzībām. Kazāks norādīja, ka Latvijā cenšas iet citu ceļu - panākt straujāku kreditēšanu un pateicīgākus nosacījumus Latvijas uzņēmumiem un mājsaimniecībām, kas ekonomikai dotu lielāku un paliekošāku pienesumu nekā nodoklis. \"Ja situācija nemainās, proti, ja kreditēšana turpina būt vāja, kredītu likmes starp augstākajām, bet depozītu likmes starp zemākajām eirozonā, tad politiķi galu galā var izlemt apsvērt arī papildu nodokli īpaši augstai banku peļņai (\"windfall profit tax\"), tā pārdalot ieguvumus visai sabiedrībai. Straujāka kreditēšana un augstākas depozītu likmes ekonomiski gan būtu krietni labāks risinājums,\" uzsvēra Kazāks. Viņš arī akcentēja, ka, pēc būtības, izvēle ir banku rokās, tostarp Latvijas Banka no bankām sagaida darbības trijos virzienos. Pirmkārt, pēc Kazāka teiktā, tiek sagaidītas augstākas noguldījumu likmes mājsaimniecībām un uzņēmumiem. Proti, lai iedzīvotāju un uzņēmumu noguldījumu likmes sekotu procentu likmei, ko bankas saņem no centrālās bankas. Noguldījumu likmēm Latvijā nevajadzētu būt zemākām par tām, kādas ir citās Baltijas valstīs, tostarp Igaunijā tās līdz šim ir būtiski augstākas. Otrkārt, nepieciešams samazināt izmaksas, ar kurām saskaras banku klienti, it īpaši komisijas maksas. Kazāks skaidroja, ka tās ne tikai sadārdzina kreditēšanu un citus banku sniegtos pakalpojumus, bet arī ierobežo klientu mobilitāti un konkurenci banku starpā. Īpaši tas attiecināms uz komisijām, kas skar kreditēšanu - kredītu izskatīšanas komisijas, refinansēšanās komisijas un citas. \"Trešais virziens ir labvēlīgas vides un noskaņojuma sagatavošana kreditēšanas palielināšanai, lai pārlauztu iepriekšējā biznesa cikla nelabvēlīgo tendenci kredītu apjomam ekonomikā konsekventi sarukt. Izvērtēt risku modeļu atbilstību, uzlabot pakalpojumu daudzveidību un pieejamību, paust skaidru apņemšanos par kreditēšanas apjomu palielināšanu, lai palielinātu uzņēmumu ambīcijas investēt,\" sacīja Kazāks. Viņš piebilda, ka pašlaik turpinās sarunas ar Finanšu ministriju, Ekonomikas ministriju un bankām, un šajās sarunās tiek cerēts panākt konkrētus risinājumus un apņemšanās. Savukārt Latvijas Banka tuvākajos mēnešos lems, kā atvieglot regulējuma prasību par kredītu līmeņa apmēru pret banku kapitālu, ko banku sektors uzskata par pārāk stingru. Šo regulējumu plānots harmonizēt ar pārējām Baltijas valstīm. Tiks pārskatīts kredītiestādēm Latvijas Bankai sniedzamās informācijas apmērs uzraudzības jautājumos, kā arī banku risku modeļos izvērtēta 2008.gada krīzes ietekme. Stiprinot konkurenci un veicinot klientu mobilitāti, tiks apkopota un regulāri publicēta informācija par kredītu un noguldījumu likmēm Latvijas bankās, kā arī informācija par kredītu komisijām. Latvijas Banka regulāri veiks un publicēs analīzi par finansējuma pieejamību Latvijā un identificēto problēmu cēloņiem. Paredzēts arī pilnveidot informācijas apmaiņu ar uzņēmumiem, identificējot cēloņus, kas norādīti par finansējuma saņemšanas atteikuma iemeslu. \"Līdz šim vājās kreditēšanas iemesli ir meklējami daudzu faktoru kombinācijā, un svarīgi šajā situācijā nevis rādīt vienam uz otru ar pirkstu, meklējot iespējamo vainīgo, bet katram no iesaistītajiem izprast savu lomu un atbilstoši rīkoties, lai pēc iespējas ātrāk situāciju uzlabotu. Vēl vienu biznesa ciklu bez aktīvas kreditēšanas Latvija atļauties nevar,\" atzina Kazāks. Jau ziņots, ka Lietuvas Finanšu ministrija izteikusi rosinājumu ieviest bankām pagaidu solidaritātes maksu, kas tiktu izmantota valsts militārās mobilitātes uzlabošanai. Solidaritātes maksas apmērs būtu 60% no bankas tīrajiem procentu ienākumiem, ja tie gada laikā par 50% pārsnieguši vidējos gada tīros procentu ienākumus pēdējos četros gados. 2023.gadā solidaritātes maksas apmērs tiktu aprēķināts, par pamatu ņemot tīros procentu ienākumus 2018.-2021.gadā, bet 2024.gadā - par pamatu ņemot tīros procentu ienākumus 2019.-2022.gadā. Lietuvas premjerministre Ingrīda Šimonīte skaidroja, ka solidaritātes maksas apmērs bankām būtu mazāks, ja tās palielinātu noguldījumu procentu likmes un samazinātu aizdevumu procentu likmes. Šimonīte arī sacīja, ka bankas gūst lielus procentu ienākumus no noguldījumiem Lietuvas Bankā, kuru procentu likmes pēdējā laikā pieaug, jo procentu likmes palielina Eiropas Centrālā banka. Solidaritātes maksa būtu spēkā divus gadus, un tā būtu jāmaksā bankām, kurās rezidentu noguldījumu apmērs ir vismaz 400 miljoni eiro. Šim kritērijam Lietuvā atbilst \"Swedbank\", SEB, \"Luminor\" un \"Šiauliu bankas\", kā arī, iespējams, \"Revolut\", taču šajā bankā ir liels nerezidentu noguldījumu īpatsvars. Ieņēmumi no solidaritātes maksas divos gados tiek plānoti 510 miljonu eiro apmērā. Par līdzekļiem, kas iegūti no solidaritātes maksas, paredzēts finansēt apkārtceļa būvniecību militārajiem pārvadājumiem, lidostu un Klaipēdas jūras ostas paplašināšanu un rekonstrukciju, nacionālo autoceļu paplašināšanu Rūdninku poligona apkārtnē, šosejas rekonstrukciju pie Polijas robežas, tiltu un viaduktu rekonstrukciju un citus militārās mobilitātes projektus. Lietuvas militārās mobilitātes vajadzībām nepieciešams finansējums 963 miljonu eiro apmērā. Šo summu iecerēts iegūt no banku solidaritātes maksas un Eiropas Savienības līdzekļiem.", "link": "https://www.delfi.lv/bizness/37293360/bankas_un_finanses/55341354/kazaks-lidz-sim-dzirdets-ko-bankas-nevar-bet-ta-vieta-velamies-dzirdet-ko-tas-daris-kreditesanas-uzlabosanai"},
{"title": "Tiesā iesniegts 'Baltic International Bank' likvidācijas pieteikums, kā likvidators izvirzīts Olavs Cers", "category": "Finanses", "body": "Latvijas Banka, pamatojoties uz  Eiropas Centrālās bankas  (ECB) lēmumu anulēt \" Baltic International Bank \" SE licenci, ir sagatavojusi pieteikumu tiesai par \"Baltic International Bank\" SE likvidācijas procesa uzsākšanu, informē LB. Pieteikums trešdien, 15. martā, tika iesniegts Ekonomisko lietu tiesā, vienlaikus lūdzot tiesu lemt par bankas likvidatora, zvērināta advokāta Olava Cera, iecelšanu. Lēmumu par likvidācijas pieteikuma iesniegšanu un likvidatora amata kandidāta apstiprināšanu ieteikšanai tiesai pieņem Latvijas Bankas uzraudzības komiteja. Iepriekš vēstīts, ka Finanšu un kapitāla tirgus komisija ( FKTK ) 2022. gada 12. decembrī atzina \"Baltic International Bank\" SE par tādu finanšu iestādi, kas ir nonākusi vai, iespējams, nonāks finanšu grūtībās (angļu valodā – failing or likely to fail), un lēma neveikt \"Baltic International Bank\" SE noregulējumu, proti, neīstenot pasākumus bankas darbības stabilizēšanai. Rūpējoties par Latvijas finanšu sektora stabilitāti un bankas klientu interešu aizsardzību, FKTK padome 2022. gada 12. decembrī ārkārtas sēdē pieņēma lēmumu apturēt finanšu pakalpojumu sniegšanu \"Baltic International Bank\" SE, savukārt ECB 2023. gada 10. martā pieņēma lēmumu anulēt \"Baltic International Bank\" SE licenci. Lēmums stājās spēkā 11. martā. Savukārt šādā situācijā atbilstoši Kredītiestāžu likuma 129. panta pirmajai daļai Latvijas Bankai ir pamats vērsties tiesā ar bankas likvidācijas pieteikumu un likvidatora iecelšanu. Atbilstoši Kredītiestāžu likumam par kredītiestādes likvidatoru, atzīstot kredītiestādi par likvidējamu ar tiesas nolēmumu, var būt zvērināti advokāti, zvērināti revidenti vai komercsabiedrības, kuru pamatnodarbošanās veids ir audita pakalpojumi. Likvidatora amata kandidātu atlasē Latvijas Banka sadarbojas ar Latvijas Zvērinātu advokātu padomi un Latvijas Zvērinātu revidentu asociāciju, kas Latvijas Bankai iesniedz kandidātu sarakstus, balstoties uz profesionālās atbilstības kritērijiem. Latvijas Bankas uzraudzības komiteja vērtē kandidātu piedāvāto redzējumu bankas likvidācijas procesa vadīšanai, līdzšinējo pieredzi un pieejamos resursus, papildus vērtējot izpratni par noziedzīgi iegūtu līdzekļu legalizācijas un terorisma finansēšanas novēršanu, kā arī no tiesībaizsardzības iestādēm saņemto informāciju. Olavs Cers kļūs par \"Baltic International Bank\" SE likvidatoru, ja viņu amatā apstiprinās tiesa.", "link": "https://www.delfi.lv/bizness/37293360/bankas_un_finanses/55341472/tiesa-iesniegts-baltic-international-bank-likvidacijas-pieteikums-ka-likvidators-izvirzits-olavs-cers"},
{"title": "Saimnieciskās darbības ieņēmumu konts – kas tas ir, kā pieteikties un kuras bankas plāno piedāvāt?", "category": "Finanses", "body": "Daļa pašnodarbināto turpmāk varēs izmantot vienkāršāku nodokļu nomaksas sistēmu, jo pirmā banka sākusi piedāvāt saimnieciskās darbības ieņēmumu kontu, kas nodrošinās automātisku nodokļu nomaksu Valsts ieņēmumu dienestam (VID) un vēl pāris bankas šobrīd domā par šāda pakalpojuma ieviešanu. Vienlaikus izskatās, ka šis pakalpojums nebūs ikvienas bankas piedāvājumā, jo daļa portāla \"Delfi Bizness\" aptaujāto banku pārstāvju atzīst, ka pastāv vairāki faktori, kādēļ izlemts to nepiedāvāt un skeptiski skatās uz piedāvāto risinājumu bankas sadarbībai ar VID.", "link": "https://www.delfi.lv/bizness/37293360/bankas_un_finanses/54809286/saimnieciskas-darbibas-ienemumu-konts-kas-tas-ir-ka-pieteikties-un-kuras-bankas-plano-piedavat"},
{"title": "Euribor likmes samazinājušās", "category": "Finanses", "body": "Reaģējot uz norisēm ASV banku sektorā, šonedēļ  Euribor  likmes, gaidot rītdienas  Eiropas Centrālās bankas  (ECB) sēdi, samazinājušās. 12 mēnešu Euribor, kas tikai pirms dažām dienām gandrīz sasniedza 4%, sarucis līdz 3,509%, liecina jaunākie dati. Arī sešu mēnešu Euribor krities līdz 3,035%, bet trīs mēnešu Euribor samazinājās līdz 2,753%. \"12 mēnešu Euribor piedzīvoja straujāko kritumu dienas laikā vēsturē. Nekas tāds līdz šim nav redzēts ne finanšu krīzes, ne eiro krīzes, ne Covid-19 pandēmijas krīzes laikā,\" vietnē \"Twitter\" norādījis Somijas \"OP Bank\" finanšu tirgu vecākais ekonomists Jari Hanikainens. ASV banku krīze ir veicinājusi investoru vidū gaidas saistībā ar centrālo banku, īpaši ASV un Eiropas Centrālās bankas, rīcību likmju paaugstināšanā.", "link": "https://www.delfi.lv/bizness/37293360/bankas_un_finanses/55339426/euribor-likmes-samazinajusas"},
{"title": "Vai Latvijas banku sistēmu var ietekmēt 'Silicon Valley Bank' sabrukums?", "category": "Finanses", "body": "ASV bankas \"Silicon Valley Bank\" sabrukums izraisījis diskusijas par riskiem banku sektorā ne tikai ASV, bet arī Eiropā un citos pasaules reģionos. Ņemot vērā, ka šis ir lielākās bankas sabrukums kopš 2008. gada finanšu krīzes, daļa starptautisko ekspertu jau norādījuši uz iespējamu turpinājumu, bet daļa uzskata, ka tas ir atsevišķs gadījums, kas tālāk neizplatīsies.  Starptautiskās reitingu aģentūras \"Moody's\" un \"S&P Global\" jau paziņojušas, ka satricinājums ASV banku sektorā uz Eiropas bankām radīs vien ierobežotu ietekmi, un līdzīgi izteikušās arī Eiropas Komisijas amatpersonas.  Kāda varētu būt SVB sabrukuma ietekme uz Latvijas banku sektoru un vai mūsu valstī to kaut kādā veidā vispār izjutīsim, \"Delfi Bizness\" skaidroja Latvijas Bankā.", "link": "https://www.delfi.lv/bizness/37293360/bankas_un_finanses/55341440/vai-latvijas-banku-sistemu-var-ietekmet-silicon-valley-bank-sabrukums"},
{"title": "'Swedbank' vadītājs: neskatoties uz ekonomikas šokiem, Latvijas uzņēmēji izmanto iespējas", "category": "Finanses", "body": "Ekonomikā kopš pandēmijas un kara sākuma nākuši klāt jauni šoki – gan enerģijas cenas, gan inflācijas kāpums, kas izrādījies noturīgāks, nekā sākumā tika prognozēts, taču, neskatoties uz pastāvošajiem riskiem, Latvijas uzņēmēji māk izmantot tās iespējas, ko pašreizējā situācija tiem sniedz, intervijā ar saviem novērojumiem dalās AS \"Swedbank\" vadītājs Lauris Mencis, kurš uzsver, ka šajā krīzē paralēļu ar finanšu krīzi gandrīz nekādu nav – gan aizņēmumu pusē nav pārmērīgas aizņemšanās, gan nav nekādu nekustamā īpašuma tirgus burbuļu, gan banku bilances ir ļoti spēcīgas, līdz ar to izejai no šīs krīzes jāmeklē jauni risinājumi.  Intervijā viņš stāsta:", "link": "https://www.delfi.lv/bizness/37293360/bankas_un_finanses/54796312/swedbank-vaditajs-neskatoties-uz-ekonomikas-sokiem-latvijas-uznemeji-izmanto-iespejas"},
{"title": "Norāda uz grūtībām jaunu valsts izdevumu finansēšanā", "category": "Finanses", "body": "Fiskālās disciplīnas padome  (FDP) kopumā atbalsta  Finanšu ministrijas  piedāvāto fiskālo stratēģiju un fiskālos mērķus nākamajiem gadiem, tomēr norāda uz ierobežotiem līdzekļiem jaunu valsts izdevumu finansēšanai. Jaunajai valdībai būs grūts uzdevums – aizvien pieaugošās vajadzības nodrošināt ar ierobežotu finansējumu, ko prasa atgriešanās pie ilgtspējīgas un disciplinētas fiskālās politikas, norāda FDP. Tā šajā sarežģītajā situācijā piedāvā valdībai noteikt četras prioritārās jomas: izstrādāt un ieviest enerģētikas politiku, kas ir orientēta uz zaļu un neatkarīgu enerģijas ražošanas jaudu attīstību un energoresursu ekonomiju; stiprināt valsts iekšējo un ārējo drošību; mīkstināt krīzes sociālo un ekonomisko ietekmi; fiskālo politiku pakāpeniski virzīt uz ilgtspējību. Kā akcentē FDP jaunākajā uzraudzības ziņojumā par vidēja termiņa budžeta ietvaru 2023.-2025. gadam un 2023. gada pagaidu budžetu, lielākā ekonomikas sabremzēšanās tiek sagaidīta 2022. gada beigās un 2023. gada sākumā, kad tiks būtiski negatīvi ietekmēts iekšējais patēriņš. Savukārt fiskālie izaicinājumi pieaugs, ņemot vērā nepieciešamību atbalstīt iedzīvotājus un uzņēmējus energoresursu straujajā sadārdzinājuma periodā. \"Jaunajai valdībai ir īpaši svarīgi nodrošināt, lai valsts sniegtais atbalsts iedzīvotājiem un uzņēmumiem augsto cenu apstākļos tiktu precīzi mērķēts un lai pirmām kārtām tiktu atbalstīti tie, kuri bez atbalsta tiešām nevar izdzīvot,\" uzsver FDP padomes priekšsēdētāja  Inna Šteinbuka . Uzraugi norāda, ka tuvākajā periodā saglabājas ļoti augstas nenoteiktības apstākļi valsts ekonomiskai un fiskālai attīstībai. Pašlaik Eiropas Savienībā notiek fiskālā regulējuma un budžeta uzraudzības mehānisma pārskatīšana un diskusijas. Paredzams, ka turpmākos gados ir sagaidāms jauns fiskālais regulējums, kas paredz pēckrīzes pārejas periodu un mērenu deficītu samazināšanas trajektoriju ES dalībvalstīm. Lai gan Latvija vēl joprojām saglabā augstu kredītreitingu un stabilu nākotnes vērtējumu, ir jāņem vērā, ka turpmākajos gados parāda apkalpošanas izmaksas neizbēgami pieaugs sakarā ar ciešāku  Eiropas Centrālās bankas  monetāro politiku, norāda FDP. Pasaulē beidzas zemo procenta likmju ēra un ir skaidrs, ka procentu likmes arī eirozonā, tostarp Latvijā, palielināsies. Nākamgad un arī turpmākajos gados Latvijai ir jāpārfinansē ārējais parāds vairāk kā 1,4 miljarda eiro apmērā, līdz ar to ir valdībai ir svarīgi saglabāt atbildīgu fiskālo politiku, lai reitingu kompānijas saglabātu augstu Latvijas reitingu un parāda apkalpošana nekļūtu par ievērojamu fiskālu slogu. Padome ir neatkarīga koleģiāla institūcija, kas izveidota ar mērķi nodrošināt fiskālās disciplīnas nosacījumu ievērošanas uzraudzību. Saeima Padomē apstiprinājusi Latvijas Universitātes profesori Innu Šteinbuku, Rīgas Ekonomikas augstskolas Ekonomikas departamenta vadītāju Mortenu Hansenu (Morten Hansen), RTU Rīgas Biznesa skolas mācībspēku Andreju Jakobsonu, Igaunijas bankas viceprezidentu Ulo Kāsiku (Ülo Kaasik), bankas \"Citadele\" ekonomistu Mārtiņu Āboliņu un ekonomistu Ivaru Golstu.", "link": "https://www.delfi.lv/bizness/37293360/bankas_un_finanses/54832616/norada-uz-grutibam-jaunu-valsts-izdevumu-finansesana"},
{"title": "Valsts parāda apkalpošanas izmaksas var pieaugt divkārt, uzsver Šteinbuka", "category": "Finanses", "body": "Latvija valsts parāda apkalpošanas izmaksas tuvākajos gados var pieaugt divkārt, šorīt intervijā Latvijas Radio atzina  Fiskālās disciplīnas padomes  priekšsēdētāja  Inna Šteinbuka . Patlaban šīs izmaksas veido 200 miljonus eiro gadā, bet tās varētu pieaugt līdz 400-450 miljoniem eiro gadā. Šteinbuka norādīja, ka pagaidām Latvijas valsts parāds nav liels, salīdzinot ar citām Eirozonas valstīm, tomēr tas nenozīmē, ka valdība var tērēt neierobežotā apjomā, jo jārēķinās ar pieaugošajām parāda apkalpošanas izmaksām. Vienkāršoti sakot, tas nozīmē, ka no budžeta būs vairāk naudas jātērē nevis medicīnai, izglītībai un citām jomām, bet parāda apkalpošanai, piebilda Fiskālās disciplīnas padomes priekšsēdētāja. Patlaban Latvijas var aizņemties ar salīdzinoši mazu likmi - 2,75%, bet valstīs ar ievērojami lielāku parādu arī likmes ir krietni augstākas - piemēram, Itālijā 4,6% un Grieķijā gandrīz 5%. Jārēķinās, ka parāda apkalpošanas izmaksas augs visai strauji, uzsvēra Šteinbuka. Viņa atzinīgi izteicās par valdības iezīmēto plānu samazināt budžeta deficītu nākamgad līdz 3,3% no iekšzemes kopprodukta, tomēr viņa neņēmās prognozēt, vai šo mērķi izdosies sasniegt, jo ekonomika var nonākt īstermiņa depresijā. Tāpat šajā plānā nav ierēķināts iespējamais valsts atbalsts energocenu pieauguma dēļ nākamā gada rudenī. Vienlaikus Šteinbuka atzina, ka tēriņu cirpšana jeb tā dēvētā budžeta konsolidācija tuvākajos gados nav sagaidām. Tomēr nākamajai valdībai vajadzētu rūpīgi pārvērtēt, pēc kādiem kritērijiem un kam atbalsts tiek sniegts. Viņa norādīja uz Starptautiskā valūtas fonda sanāksmē nule izdarītajiem secinājumiem, ka valsts atbalstam aizvien ir jābūt, bet ļoti mērķētam, lai sasniegtu tikai ietekmētos cilvēkus, nevis visus pēc kārtas. Jau ziņots, ka Fiskālās disciplīnas padome kopumā atbalsta  Finanšu ministrijas  piedāvāto fiskālo stratēģiju un fiskālos mērķus nākamajiem gadiem, tomēr norāda uz ierobežotiem līdzekļiem jaunu valsts izdevumu finansēšanai. Kā norāda padome, jaunajai valdībai būs grūts uzdevums - aizvien pieaugošās vajadzības nodrošināt ar ierobežotu finansējumu, ko prasa atgriešanās pie ilgtspējīgas un disciplinētas fiskālās politikas. Padome šajā sarežģītajā situācijā piedāvā valdībai noteikt četras prioritārās jomas - izstrādāt un ieviest enerģētikas politiku, kas ir orientēta uz zaļu un neatkarīgu enerģijas ražošanas jaudu attīstību un energoresursu ekonomiju, stiprināt valsts iekšējo un ārējo drošību, mīkstināt krīzes sociālo un ekonomisko ietekmi, fiskālo politiku pakāpeniski virzīt uz ilgtspējību. Fiskālās disciplīnas padome ir neatkarīga koleģiāla institūcija, kas izveidota ar mērķi nodrošināt fiskālās disciplīnas nosacījumu ievērošanas uzraudzību.  Saeima  Fiskālās disciplīnas padomē apstiprinājusi Latvijas Universitātes profesori Innu Šteinbuku, Rīgas Ekonomikas augstskolas Ekonomikas departamenta vadītāju Mortenu Hansenu, Rīgas Tehniskās universitātes Rīgas Biznesa skolas mācībspēku Andreju Jakobsonu, Igaunijas bankas viceprezidentu Ulo Kāsiku, bankas \"Citadele\" ekonomistu Mārtiņu Āboliņu un ekonomistu Ivaru Golstu.", "link": "https://www.delfi.lv/bizness/37293360/bankas_un_finanses/54848450/valsts-parada-apkalposanas-izmaksas-var-pieaugt-divkart-uzsver-steinbuka"},
{"title": "Procentu likmes kāpj – ar cik lielu kredīta maksājuma pieaugumu jārēķinās tuvākajā laikā?", "category": "Finanses", "body": "Apkārt virmo runas par potenciālu kredītu likmju pieaugumu, un daudzi kredītņēmēji jau saņēmuši banku paziņojumu par kredītu maksājuma pieaugumu. Tomēr – kā saprast, cik liels būs kredīta maksājums tuvākajā laikā un ar ko jārēķinās?  Portāls \" Delfi Bizness \" piedāvā ieskatu, kā nākamo gadu laikā, kāpjot procentu likmēm pasaulē, varētu mainīties kredītu maksājums dažādām aizdevuma summām, par piemēru ņemot 70 000, 100 000 un 150 000 eiro.", "link": "https://www.delfi.lv/bizness/37293360/bankas_un_finanses/54546476/procentu-likmes-kapj-ar-cik-lielu-kredita-maksajuma-pieaugumu-jarekinas-tuvakaja-laika"},
{"title": "Par krāpniecības upuri var kļūt, ļaundarim uzzinot vien personas kodu", "category": "Finanses", "body": "\"Vēršoties bankā pēc aizdevuma, sev par pārsteigumu klients saņēma atteikumu ar bankas pamatojumu - aktīvas parādsaistības. Pārbaudot savus finanšu datus vietnē \"manakreditvesture.lv\", klients konstatēja divus aizdomīgus ierakstus. Tās bija kredītlīnijas ar ilgstoši kavētu atmaksas termiņu virs 900 dienām. Turklāt aizņēmumi bija \"noformēti\" uz svešas personas vārda un adreses, atbilstība ar klientu bija vienīgi personas kodā,\" situāciju skaidro AS \"Kredītinformācijas Birojs\" valdes loceklis Intars Miķelsons. Lai noskaidrotu situāciju, cietušais sazinājās ar \"manakreditvesture.lv\" datu apmaiņas sistēmas uzturētāju – AS \"Kredītinformācijas Birojs\". \"Mūsu uzņēmuma speciālisti uzsāka padziļinātu izpēti, un izmeklēšanas gaitā noskaidrojās, ka ir izkrāpts klienta personas kods, uz kura pamata paņemts aizdevums pie diviem dažādiem alternatīvo finanšu pakalpojumu sniedzējiem. Tā kā mēs nodrošinām pastāvīgu datu apmaiņu ar visām Latvijas lielākajām finanšu iestādēm, šāda informācija jeb ieraksts par aizņēmumu nonāk personas kredītvēsturē,\" informē Miķelsons. Finanšu drošības sistēmas tiek pastāvīgi modernizētas, bet jāņem vērā, ka, tehnoloģijām attīstoties, arī krāpnieki meklē jaunus veidus, kā izmānīt personas datus, un bieži vien pietiek tikai ar izkrāptu personas kodu. Līdzīgi kā šajā gadījumā, cilvēks krāpniecības faktu konstatē tikai tad, kad iecerējis paņemt kredītu vai iegādāties preci līzingā, un negaidīti saņem atteikumu, viņš paskaidro. No šī gadījuma būtiskākie secinājumi ir trīs: regulāri sekot līdzi ierakstiem savā kredītvēsturē arī tad, ja neplāno ņemt aizdevumu. Otrs - pasargāts nav neviens, tas ir mīts, ka krāpnieku upuri ir kāds noteikts sabiedrības slānis. Arī uzņēmēji – cilvēki, kas paši ikdienā strādā ar datiem un neskaitāmiem normatīvajiem aktiem, var kļūt par krāpnieku upuriem, brīdina \"Kredītinformācijas Birojs\". \"Krāpniekiem ir daudz lielāka iespēja tikt pie sava mērķa, izkrāpjot augstāk atalgotu, piemēram, uzņēmumu vadītāju, valdes locekļu u.tml. personu datus, tāpēc vieglprātīgs nedrīkst būt neviens. Visdrošākais risinājums ir katram pašam ļoti uzmanīgi sekot līdzi tam, kur un kad tiek ievadīti personu dati un regulāri ieskatīties savā kredītvēsturē,\" aicina Miķelsons. Iedzīvotājiem ir īpaši rūpīgi jāizturas pret sava vārda, uzvārda un personas koda norādīšanu, un noteikti to nevajadzētu darīt bez īpašas nepieciešamības, viņš mudina. AS \"Kredītinformācijas Birojs\" ir licencēts kredītbirojs, kas pārvalda fizisko un juridisko personu kredītvēsturu datu bāzi. Tas darbojas saskaņā ar Latvijas Kredītinformācijas biroju likumu, akcionāri ir Latvijas lielākās komercbankas. Uzņēmums ietilpst vienā no lielākajām starptautisko kredītinformācijas pakalpojumu sniedzēju grupām \"Creditinfo Grupa\".", "link": "https://www.delfi.lv/bizness/37293360/bankas_un_finanses/54758664/par-krapniecibas-upuri-var-klut-laundarim-uzzinot-vien-personas-kodu"},
{"title": "Prognozē kredītu sadārdzināšanos – vai vērts izvēlēties fiksētu procentu likmi?", "category": "Finanses", "body": "Ir skaidrs, ka tuvākajā laikā Eiropas Centrālā banka pieņems lēmumu par bāzes procentu likmes palielināšanu, turklāt šādi lēmumi tuvākajos gados varētu būt vairāki, kas nozīmē, ka šobrīd negatīvajā teritorijā esošais \"Euribor\" kļūs pozitīvs, sadārdzinot arī kredītu maksājumus. Tas palielinājis interesi par fiksētu procentu likmi, kas palīdzētu nodrošināties pret iespējamu strauju kredīta maksājumu sadārdzināšanos, taču ne vienmēr šis risinājums ir izdevīgs. Portāls \"Delfi Bizness\" skaidro", "link": "https://www.delfi.lv/bizness/37293360/bankas_un_finanses/54337630/prognoze-kreditu-sadardzinasanos-vai-verts-izveleties-fiksetu-procentu-likmi"},
{"title": "Kriptoregulējums mainīs spēles laukumu Eiropā – daļai tirgus kļūs slēgts", "category": "Finanses", "body": "Nākotnē kriptovalūtu izmantošana Eiropā varētu piedzīvot strauju uzrāvienu, jo, ieviešot vienoto kriptoregulējumu (MICA), tām, iespējams, pievērsīsies lielāks skaits lietotāju, kā arī tradicionālais finanšu sektors varētu piedāvā aizvien vairāk ar tām saistītus produktus. Vienlaikus jaunais vienotais kriptovalūtu regulējums Eiropā radīs izaicinājumus daudzām kompānijām to ieviest laikā un izpildīt nepieciešamās prasības, un var pamainīt spēles laukumu – daļai kompāniju tas nāks par labu un ļaus paplašināt klientu bāzi, bet daļa, nespējot izpildīt visas prasības, varētu pārtraukt vai samazināt darbību šajā reģionā, Latvijas Finanšu un kapitāla tirgus komisijas (FKTK) un Latvijas Investīciju un attīstības aģentūras (LIAA) rīkotajā \"FinTech forumā 2022\" notiekošās diskusijas laikā atzina tās dalībnieki.", "link": "https://www.delfi.lv/bizness/37293360/bankas_un_finanses/54789808/kriptoregulejums-mainis-speles-laukumu-eiropa-dalai-tirgus-klus-slegts"},
{"title": "Pat triljonu pārvaldītāja 'BlackRock' iesaiste tirgū neiekustina 'Bitcoin'", "category": "Finanses", "body": "“BlackRock” ir viena no pasaulē zināmākajām amerikāņu investīciju firmām. 2022. gada janvārī publiskā informācija liecināja, ka uzņēmums savu klientu vārdā pārvalda aktīvus desmit triljonu ASV dolāru vērtībā, salīdzinājumam var minēt, ka viss ASV iekšzemes kopprodukts 2020. gadā veidoja divdesmit triljonus ASV dolāru. Uzņēmums ir lielākais pasaules aktīvu pārvaldītājs. Augusta vidū kompānija paziņoja, ka sāks klientiem piedāvāt pirmo produktu, kas ļaus tiešā veidā investēt “Bitcoin”.  “Neskatoties uz straujo lejupslīdi digitālo aktīvu tirgū, mēs vēl aizvien redzam būtisku interesi no institucionālajiem klientiem par to, kā efektīvi un izdevīgi piekļūt šiem aktīviem, izmantojot mūsu tehnoloģijas un piedāvātos produktus,” teikts “BlackRock” izplatītajā ziņojumā. Uzņēmums arī paziņoja par sadarbību ar kriptovalūtu biržu “Coinbase”. Tas, kā raksta “Bloomberg” ļaus institucionālajiem tirgotājiem pārskatīt “Bitcoin” investīcijās kopā ar citiem portfeļa aktīviem, piemēram, akcijām un obligācijām. Eksperti norāda, ka šis solis ir signāls, ka arī lielākie finanšu spēlētāji sāk ticēt kriptovalūtu nākotnei. “BlackRock” vadītājs Lerijs Finks pirms četriem gadiem sacīja, ka neviens no viņu klientiem nav izrādījis interesi par kriptovalūtām. Tas, kā atzīst tagad uzņēmums, ir mainījies. “Mūsu institucionālo klientu vidē pieaug interese par iesaistīšanos digitālo aktīvu tirgū. Viņi ir fokusēti uz to kā efektīvi pārvaldīt šo aktīvu dzīves ciklu,” izplatītajā paziņojumā sacīja “BlackRock” globālo stratēģisko sadarbību vadītājs Džozefs Čaloms.", "link": "https://www.delfi.lv/bizness/37293360/bankas_un_finanses/54701126/pat-triljonu-parvalditaja-blackrock-iesaiste-tirgu-neiekustina-bitcoin"},
{"title": "'Personība biznesā': finansēšanas uzņēmuma 'Capitalia' vadītājs Juris Grišins", "category": "Finanses", "body": "Katru svētdienu \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Juris Grišins nebanku kreditēšanas pakalpojumu uzņēmumu \"Capitalia\" izveidoja iepriekšējās finanšu krīzes laikā. atradīsiet šeit Viņš atklāj, ka uzņēmuma nosaukumu aizguvis Itālijā, kad 2007. gadā apmeklēja Romu. Pastāstiet svarīgāko par sevi kā personību Latvijas biznesa vidē. Es izveidoju \"Capitalia\" iepriekšējās finanšu krīzes laikā. Tolaik bankas bija nobijušās un finansējumu uzņēmumiem piedāvāja ļoti pasīvi un negribīgi. Tas deva man plašu augsni attīstīt \"Capitalia\" kā alternatīvu finansējuma sniedzēju kompānijām. Pēdējo desmit gadu laikā, tirgum mainoties, mans uzņēmums ir arī mainījies līdzi, bet saglabājis savu sākotnējo misiju – veicināt kapitāla pieejamību uzņēmumiem un banku aizdevumu papildinošā finansējuma popularizēšanu Latvijā. Pēdējos gados esmu uzsācis aktīvu darbu pie cita liela projekta – vietējo investoru ieguldījumu kultūras veicināšanas. Es vēlos paplašināt mūsu krājēju un ieguldītāju redzeslauku ārpus jau zināmajiem banku depozītiem un uzkrājošās dzīvības apdrošināšanas produktiem. Attiecīgi savam darbam es arī redzu lielāku misiju par vietējās ekonomikas vides uzlabošanu un attīstīšanu. Kādas ir pašreizējās aktualitātes uzņēmumā un nozarē, kurā darbojaties? Šobrīd ekonomiski un ģeopolitiski valda liela neziņa un nenoteiktība, pār pasauli veļas rekordaugstas inflācijas vilnis, finanšu tirgi ilgstoši piedzīvo kritumu un ir sasnieguši \"lāču tirgus\" ciklu, kāds nav pieredzēts kopš 2008. gada pasaules finanšu krīzes, līdz ar to kopējais fons ieguldījumiem šķietami nav tas pateicīgākais. Taču, neskatoties uz minētajiem faktoriem, uzņēmumi turpina attīstīties, savukārt privātie investori meklē iespējas, kur ieguldīt naudu, lai augstas inflācijas apstākļos nezaudētu tās vērtību.", "link": "https://www.delfi.lv/bizness/37293360/bankas_un_finanses/54419424/personiba-biznesa-finansesanas-uznemuma-capitalia-vaditajs-juris-grisins"},
{"title": "Latvijas iedzīvotājiem šogad izkrāpti vairāk nekā 8 miljoni eiro", "category": "Finanses", "body": "Ar dažāda veida krāpniecības shēmām un pašu apstiprinātiem maksājumiem Latvijas iedzīvotājiem līdz šī gada septembra beigām izkrāptais naudas apjoms mērāms 8,1 miljona eiro apmērā, kamēr līdzekļu izkrāpšanu 3,7 miljonu eiro vērtībā izdevies novērst, liecina apkopotā statistika. Laika posmā no 1. jūlija līdz septembra beigām, proti, šī gada trešajā ceturksnī iedzīvotājiem izkrāpti 3,2 miljoni eiro, savukārt aizvadītajā gadā krāpnieki pamanījušies kopumā izkrāpt 11,1 miljonu eiro. \"Pieredze rāda, ka vispopulārākais finanšu krāpšanas gadījums Latvijā joprojām ir investīciju krāpšanas, uz kurām aicina gan paši krāpnieki, uzdodoties par investīciju brokeriem vai banku darbiniekiem, kā arī internetā izvietotas reklāmas, kas ved uz mājaslapām ar sevišķi pievilcīgām investīciju iespējām. Tāpat pietiekami izplatīta krāpšanas shēma ir telefonkrāpšanas, kurās noziedznieki cenšas veiklos dialogos pārliecināt tevi autorizēt kādu maksājumu vai dalīties ar sensitīvu informāciju, lai it kā novērstu kredīta formēšanu tavā vārdā,\" iecienītākās krāpnieku metodes raksturo bankas \" Citadele \" IT drošības daļas vadītājs Roberts Birzgalis. \"Diemžēl pašreizējā datu dinamika liecina, ka arī šogad Latvijas iedzīvotājiem gada ietvaros varētu tikt izkrāpts tikpat liels līdzekļu apjoms kā pērn jeb aptuveni 11 miljoni eiro. Tas nozīmē, ka, neskatoties uz pieaugošo informācijas apjomu par finanšu krāpniecību Latvijā un iedzīvotāju šķietami lielāku modrību, krāpnieku metodes kļūst arvien slīpētākas,\" teic Birzgalis.", "link": "https://www.delfi.lv/bizness/37293360/bankas_un_finanses/54852704/latvijas-iedzivotajiem-sogad-izkrapti-vairak-neka-8-miljoni-eiro"},
{"title": "Volstrītas atbalstītā 'Bitcoin' firma 'NYDIG' maina vadību", "category": "Finanses", "body": "\" Bitcoin \" uzņēmums \"NYDIG\", kura partneru lokā ir dažas no lielākajām  Volstrītas  bankām, iecēla jaunu izpilddirektoru un prezidentu. Tejas Šahs un Neits Konrāds iecelti attiecīgi izpilddirektora un prezidenta amatā, teikts Ņujorkā bāzētās firmas pirmdien izplatītajā paziņojumā. Aizejošais izpilddirektors Roberts Gutmans un prezidents Jans Džao paliks \"NYDIG\" mātesuzņēmumā \"Stone Ridge Holdings Group\". Šahs un Konrāds, abi bijušie \"Goldman Sachs\" darbinieki, koncentrēsies uz uzņēmumiem, kas apkalpo Ziemeļamerikas kripto ieguves nozari un maksājumu veikšanas starpniekiem. \"NYDIG\" ir bijis viens no lielākajiem aizdevējiem, kas finansēja \"Bitcoin\" \"racēju\" uzņēmumus. Līdz ar kriptovalūtu cenu sabrukumu daudzi uzņēmumi ir cīnījušies, lai piesaistītu kapitālu un nenonāktu grūtībās. \"NYDIG\" paziņoja, ka tās bilance ir “spēcīgākā, kāda jebkad bijusi”.", "link": "https://www.delfi.lv/bizness/37293360/bankas_un_finanses/54806000/volstritas-atbalstita-bitcoin-firma-nydig-maina-vadibu"},
{"title": "Kā nezaudēt naudu? Pieci padomi, kā atpazīt investīciju krāpniekus", "category": "Finanses", "body": "Pēdējā laikā vērojama pastiprināta finanšu krāpnieku aktivitāte, kuri, piedāvājot ieguldīt akcijās, obligācijās, fondos un kriptovalūtā, izvilina no iedzīvotājiem lielus naudas līdzekļus.  Krāpniecības  gadījumu skaitam ir tendence augt, tāpēc \" Luminor \" krāpšanas novēršanas eksperts Anrijs Šmits skaidro, kā atpazīt investīciju krāpniekus un pārbaudīt informāciju par ieguldījumu pakalpojumu sniedzēja eksistenci, lai izvairītos no finansiāliem zaudējumiem un vienlaikus atgādina - tiklīdz ir aizdomas par krāpniecisku piedāvājumu, nekavējoties jābeidz saruna, lai noziedznieks no jums neizvilina personisku informāciju. Uzdodas par finanšu starpniekiem Investīciju krāpšanas gadījumos krāpnieki parasti uzdodas par finanšu starpniekiem un cenšas pārliecināt potenciālos upurus, lai tie iegulda savus līdzekļus īpaši šim mērķim izveidotās neeksistējošas investīciju platformās, kurās vizuāli un pārliecinoši attēloti peļņas rādītāji, investīciju objekti utt. Visbiežāk investīciju krāpnieku nagos nokļūst 35 līdz 60 veci cilvēki, kas iegulda no vairākiem simtiem līdz pat vairākiem desmitiem tūkstošu eiro dažādās viltus akcijās, kriptovalūtā, fondos, obligācijās, kas patiesībā nemaz neeksistē. Iedzīvotājiem pirms investīciju veikšanas ir būtiski pārbaudīt informāciju par finanšu brokera vai investīcijas platformas eksistenci, izpētot interneta resursus, meklējot klientu atsauksmes, kā arī pārbaudot informāciju  Finanšu un kapitāla tirgus komisijas  mājaslapā, kur pieejama informācija par licencētiem starpniekpakalpojumu sniedzējiem. Runā krieviski, ir ļoti uzstājīgi Biežāk krāpnieku lamatās iekrīt krieviski runājošie iedzīvotāji, jo krāpnieki visbiežāk sarunājas krievu valodā un zvana no ārvalstu tālruņa numuriem. Ja klients vēlas pāriet uz latviešu valodu, krāpnieki mēdz aizbildināties, ka vēl mācās latviešu valodu, tāpēc runās krieviski. Tā, visticamāk, ir zīme, ka zvanītājs ir krāpnieks, jo Latvijā strādājošas bankas darbinieks vai ieguldījumu pakalpojumu sniedzējs neatteiks saziņu latviešu valodā. Sola mazu risku un lielu peļņu Tiklīdz tiek izteikts piedāvājums saņemt lielu peļņu ar minimālu risku, jākļūst piesardzīgam. Jebkuri ieguldījumu vienmēr būs saistīti ar risku, turklāt jo lielāka potenciālā peļņa, jo augstāks risks, kas var pat pārsniegt ieguldījumu apmēru. Tādēļ aicinājums investēt naudu pakalpojumos vai precēs ar 0 risku un peļņu virs 10% gadā būtu jāuztver ar aizdomām. Aicina veikt viltus programmatūras instalāciju Krāpnieki pirms ieguldījumu veikšanas aicina veikt programmatūras instalāciju klienta datorā, ar kuras palīdzību krāpnieki var iegūt norēķinu karšu datus un paroles jeb pilnīgu kontroli par datoru un tā saturu. Nekad to nedariet! Programmatūras instalācija var draudēt ar to, ka no jūsu kontiem tiks izkrāpti lieli naudas līdzekļi, reizēm to atklājot novēloti, jo pārskaitījumi var tikt veikti par nelielām naudas summām, kas nav tik viegli pamanāmas, ja vien rūpīgi neseko līdzi savam konta izrakstam. Izmanto psiholoģiskas metodes Krāpnieki ierasti steidzina izvēlētos upurus un aicina ieskaitīt naudu kontā vai veikt citas darbības ātri, apgalvojot, ka izdevīgais piedāvājums ir spēkā limitētu laiku un tas jāsteidz izmantot. Tas tiek darīts ar mērķi, lai cilvēkam nebūtu iespēju veikt papildu pārbaudi. Lai krāpnieki radītu iespaidu, ka darbojas likumīgi, tie nereti izmanto iepriekš iegūtus personas datus, piemēram, nosauc vārdu, uzvārdu, adresi, e-pastu un pat personas kodu. Šī iemesla dēļ ir jābūt ļoti piesardzīgam ar personīgās informācijas izvietošanu sociālajos tīklos. Krāpnieki sarunās mēdz būt ļoti uzstājīgi un agresīvi, ar psiholoģiskiem paņēmieniem mēģina atrast cilvēka vājās vietas, tāpēc svarīgi šādu sarunu nekavējoties pārtraukt un neiesaistīties diskusijās.", "link": "https://www.delfi.lv/bizness/37293360/bankas_un_finanses/53988292/ka-nezaudet-naudu-pieci-padomi-ka-atpazit-investiciju-krapniekus"},
{"title": "Tālākā ekonomikas virzība lielā mērā būs atkarīga no tā, vai ES līdzekļi tiks ieguldīti efektīvi, norāda FDP", "category": "Finanses", "body": "Latvijas ekonomikas nākotnes izaicinājums ir paātrināt izaugsmi, jo tikai iekšzemes kopprodukta (IKP) pieaugums nodrošinās pamatu stabilam budžeta pieaugumam. Šī mērķa sasniegšanai ir nepieciešams kāpināt gan pašu investīcijas, gan efektīvi ieguldīt ES līdzekļus, t.sk izmantot Atveseļošanas un noturības mehānisma (ANM) sniegtās iespējas. Uz to jaunākajā krīzes monitoringa ziņojumā par valsts ekonomisko un fiskālo situāciju norāda  Fiskālās disciplīnas padome  (FDP). “Ekonomiskās transformācijas iznākums lielā mērā ir atkarīgs no tā, vai ES līdzekļi tiks ieguldīti efektīvi. Ja transformācijas procesā straujāk pieaugs IKP, arī budžeta ienākumi proporcionāli palielināsies, kā rezultātā lielāks finansējums tiks novirzīts veselības un izglītības jomām,” uzsver FDP priekšsēdētāja  Inna Šteinbuka . FDP atgādina, ka ANM finansējums Latvijai ir plānots 1,826 miljardu eiro apmērā, tā ietvaros paredzēts veikt reformas un uzlabot infrastruktūru. EK vērtējumā, lielāko ietekmi uz iekšzemes kopproduktu ANM sasniegs 2026. gadā, kad varētu sagaidīt izaugsmes tempa papildus pieaugumu par 1,3% - 2%, turklāt jau būs vērojama atdeve no iepriekšējo gadu ieguldījumiem. Vērtējot iespējamos riskus saistībā ar Saeimā galīgajā lasījumā nule pieņemto likumu \"Par valsts budžetu 2023.gadam un budžeta ietvaru 2023., 2024. un 2025.gadam”, FDP norāda, ka šobrīd augstas nenoteiktības apstākļos galvenais risks ir makroekonomisko rādītāju ievērojamas nobīdes. Pēc  Finanšu ministrijas  jaunajām prognozēm, reālais IKP 2023. gadam nepieaugs, bet inflācija sasniegs 10%. Latvijas ekonomika kopumā turpina balansēt uz recesijas riska robežas. 2023.gada janvāra dati liecina par produkcijas apjoma būtisku samazināšanos rūpniecībā, mazumtirdzniecības apgrozījuma minimālu pieaugumu un eksporta pieauguma tempu sabremzēšanos. FDP uzsver, ka šajā situācijā produktivitātes kāpināšana ir lielākais Latvijas ekonomikas tuvākās desmitgades izaicinājums. Diemžēl darba samaksas pieaugums, kas 2022. gadā sasniedza 7,5%, nav sasaistīts ar produktivitātes pieaugumu, tieši pretēji - plaisa starp produktivitātes un darba samaksas pieaugumu paplašinās. No vienas puses, ir izprotams nodarbināto spiediens uz darba devējiem pieaugošās dzīves dārdzības un atvērtā ES darba tirgus apstākļos, bet no otras puses - ar produktivitāti nesaistīts darba samaksas pieaugums ievaino Latvijas ekonomikas konkurētspēju. Tādēļ, lai pārrautu šādu “apburto loku”, nepieciešami mērķēti un tālredzīgi ieguldījumi produktivitātes kāpināšanā. Ņemot vērā negatīvās demogrāfiskās tendences un paredzamo darbspējas vecumā esošo iedzīvotāju skaita samazināšanos, īpaši pieaug ieguldījumu nepieciešamība cilvēkkapitālā, kāpinot strādājošo darba prasmju līmeni un konkurētspēju, kā arī sekmējot labus sabiedrības veselības rādītājus, uzsver Padome. Kā norāda FDP, gan janvārī, gan februārī ir veiksmīgi izpildīts nodokļu iekasēšanas plāns. Lai arī pēdējos gados Finanšu ministrijas nodokļu prognozēšana ir bijusi konservatīva, inflācijas samazināšanās un iespējamā recesija varētu ievērojami ietekmēt budžeta ieņēmumu samazināšanos, kas iepriekšējā gadā auga būtiskās inflācijas iespaidā. Komentējot valdības sākto darbu pie nodokļu politikas pamatnostādnēm 2024. – 2027. gadam, Padome atgādina, ka starptautiski pētījumi salīdzinoši augstu novērtē Latvijas nodokļu sistēmu un nodokļu sistēmas stabilitāte un nemainība ir vērtības pašas par sevi, it sevišķi augstas nenoteiktības laikos. Padome respektē valdības deklarācijā noteikto uzdevumu uzlabot nodokļu sistēmu, tomēr vērš uzmanību, ka pirms izmaiņām būtu nepieciešams uzmanīgi novērtēt reformas īstermiņa un ilgtermiņa ekonomiskās, fiskālās un sociālās ietekmes. Rietumu ekonomikās procentu likmju kāpums uz augstas inflācijas fona varētu turpināties, samazinot globālo pieprasījumu, palielinot recesijas riskus un paaugstinot valsts parādu apkalpošanas izmaksas. Procenta likmju kāpums tiek minēts kā viens no iemesliem vienas no lielākajām ASV bankām SVB maksātnespējai. Lai arī šobrīd netiek prognozēta citu ASV banku maksātnespēja, cīņa ar inflāciju kļūst sarežģītāka un tiek prognozēts mazāk agresīvs procenta likmju kāpums, arī Eiribor nākotnes prognozes tiek pārskatītas uz leju, norāda Padome. Attiecībā uz Latvijas fiskālo pozīciju FDP atzīst, ka tā šobrīd atrodas salīdzinoši labvēlīgā situācijā pie pieaugošām procentu likmēm, jo valsts parāds ir salīdzinoši zems (ap 42% no IKP), valsts kredītreitings ir augsts, un kredītu apjoms nekustāmā īpašuma iegādei ir salīdzinoši zems.  Valsts kase  joprojām var refinansēt valsts parādu par samērīgām procentu likmēm (3,8% ienesīgums par 5 gadu obligācijām). FDP arī informē, ka Eiropas Komisija ir publiskojusi komunikāciju dalībvalstīm ar rekomendācijām fiskālai politikai 2024. gadam. Kopumā ES dalībvalstu fiskālajām politikām 2024. gadā būtu jānodrošina vidēja termiņa parāda ilgtspējība un jāveicina ilgtspējīga un iekļaujoša ekonomiskā izaugsme. EK aicina valstu Stabilitātes programmās iekļaut fiskālos mērķus, kas nodrošinātu vispārējās valdības parādu ilgtspējīgā līmenī un nodrošinātu vispārējā valsts budžeta deficītu ne lielāku par 3% no IKP.", "link": "https://www.delfi.lv/bizness/37293360/bankas_un_finanses/55342560/talaka-ekonomikas-virziba-liela-mera-bus-atkariga-no-ta-vai-es-lidzekli-tiks-iegulditi-efektivi-norada-fdp"},
{"title": "Kā neiekrist krāpnieku nagos lielo izpārdošanu laikā?", "category": "Finanses", "body": "Iepērkoties \"Melnās Piektdienas\" atlaižu laikā, kā arī tuvojoties svētku sezonai, iedzīvotāji aizvien biežāk kāroto preci vai dāvanu tuviniekam izvēlas iegādāties interneta veikalos. Tajā pašā laikā aizvien aktīvāki internetā kļūst arī krāpnieki, kuri izdomā aizvien jaunus veidus, kā apkrāpt pircējus. Kam jāpievērš uzmanība, iepērkoties internetā, lai neiekristu krāpnieku nagos, skaidro \" Luminor \" krāpšanas novēršanas eksperts Anrijs Šmits. Lielo atlaižu laiks ir ražas laiks ne tikai pircējiem, bet arī krāpniekiem internetā. Interneta krāpnieki savas digitālās prasmes nepārtraukti pilnveido un tiem vairs nesagādā problēmas pieklājīga un uzticama izskata interneta veikala, sociālo mediju vietnes vai reklāmas izveidošana, kas piesaista potenciālo upuru uzmanību. \"Protams, ir saprotams, ka šīs interneta vietnes, kuras piedāvā īpaši kārdinošas atlaides un izdevīgus piedāvājumus, piesaista lielu potenciālo pircēju uzmanību, vairojot iespēju veikli tikt apkrāptiem. Bet vienmēr ir vērts atcerēties vienkāršu patiesību – tas, kas izskatās neticami izdevīgs, lielākoties tāds tomēr nav. Iepērkoties internetā, jābūt ļoti uzmanīgam un vairākkārt jāpārliecinās, vai interneta veikals, kura jūs iepērkaties un ievadiet prasītos bankas datus, ir reāls un uzticams pakalpojumu sniedzējs,\" brīdina Šmits. Kā norāda eksperts, tad paša uzmanība ir jāpievērš ļoti dārgu luksusa preču vai elektroierīču, piemēram rotaslietu, pulksteņu, viedtālruņu vai ekskluzīvu smaržu piedāvājumiem par daudz zemāku cenu kā ierasts. Ja prece, kas maksā 1000 eiro, tiek pārdota par 200 eiro, pircējam būtu jāievēro īpaša piesardzība un rūpīgi jāizvērtē pārdevēja izcelsme. Krāpnieki kļūst aizvien prasmīgāki un vizuāli pievilcīgās un šķietami uzticamās interneta vietnēs ir iemācījušies attēlot arī \"Verified by Visa\" un \"Mastercard SecureCode\" drošības sertifikātus, kā arī pievieno citus elementus, kas sarežģī šo vietņu atšķiršanu no uzticamiem interneta veikaliem. Pieaug arī krāpšanas gadījumu skaits sociālajos medijos, kur pircēji tiek aicināti noklikšķināt uz ieraksta par kādas vilinošas balvas izlozi, taču aiz piedāvājuma patiesībā slēpjas programmatūra, kas nozog bankas datus. Kā pasargāt sevi no krāpšanas gadījumiem internetā? Piemēram, iepērkoties interneta veikalos, ieteicams izmantot tikai šim mērķim īpaši paredzētu maksājumu karti, kurā atrodas tikai konkrētajam pirkumam nepieciešamā summa. Tādā veidā ir iespējams samazināt risku zaudēt ievērojamu naudas summu. Ja tomēr esat uzķēries uz krāpnieku un jūsu bankas dati ir nonākuši tā rīcībā, nekavējoties par šo gadījumu ir jāziņo gan savai bankai, gan policijai. Kam pievērst uzmanību, lai pasargātu sevi no krāpniekiem internetā?", "link": "https://www.delfi.lv/bizness/37293360/bankas_un_finanses/53809489/ka-neiekrist-krapnieku-nagos-lielo-izpardosanu-laika"},
{"title": "Trīs lietas, kas jānoskaidro, pirms iegādāties uzņēmuma akcijas", "category": "Finanses", "body": "Sākot no 7. septembra \"Delfi Bizness\" piedāvās jaunu raidījumu sēriju \"Nākotnes kapitāls\", kurā AS \"Delfi\" valdes priekšsēdētājs Konstantīns Kuzikovs kopā ar neatkarīgo personīgo finanšu un investīciju ekspertu Kasparu Peisenieku tiksies reizi divās nedēļās un spriedīs, kā pareizi investēt naudu, lai audzētu kapitālu. Katrā raidījumā viņi meklēs iespējas, kur investēt 100 eiro, lai uzkrātu kapitālu, un pēc tam izvērtēs, kāds ir šo ieguldījumu ienesīgums, ļaujot \"Delfi Bizness\" lasītājiem sekot līdzi ieguldījumu procesam, kā arī novērtēt, cik veiksmīgas bijušas investīcijas. Peisenieks skaidro, ka, lai sāktu investēt, pirmkārt, nepieciešams plašāk uzzināt un izprast, ar ko kompānija nodarbojas un kādā nozarē tā strādā. Šis jautājums it kā ir vienkāršs, taču patiesībā, lai īsi un koncentrēti spētu pastāstīt par kompāniju, ar to ir diezgan plaši jāiepazīstas, saka eksperts. Viens no vienkāršākajiem veidiem, kā iepazīties ar pašu uzņēmumu, ir ierakstīt \" Google \" meklētājā uzņēmuma nosaukumu kopā ar vārdiem \"Investor relations\", jo ikvienam uzņēmumam, kas tiek kotēts ASV biržās, ir šāda investoru attiecību sadaļa, kurā pieejami finanšu pārskati. Pēc eksperta teiktā, labs veids, kā iepazīties ar uzņēmumu, ir izlasīt tā pēdējo gada pārskatu, turklāt sākotnēji pat nav jāiedziļinās visos tajā iekļautajos finanšu datos, un šo soli var atstāt vēlākam laikam. Sākotnēji pietiks izlasīt tikai vadības ziņojumu, lai iegūtu priekšstatu, kā uzņēmums strādā un kādi ir tā nākotnes plāni. Piemēram, tehnoloģiju kompānijai \" Apple \" tas būtu Tima Kuka ziņojums, kurā atspoguļots vadītāja teiktais par to, kā kompānijai iet, ko tā šobrīd dara un kas notiek uzņēmumā. Vēl būtu jāizvērtē jautājums, kāpēc akcijas iegādāties tieši tagad, un šeit diez vai derēs arguments \"tādēļ, ka man šobrīd vajag pirkt\" – iespējams, tas kādreiz derētu, taču būtu jābūt kādam katalizatoram, kā nolemt, vai konkrētā uzņēmuma akciju pirkt šajā konkrētajā brīdī, iesaka eksperts. Tāpat, vēl viens faktors ir saprast, kāpēc iegādāties akcijas par konkrēto cenu, jo, iespējams kompānija ir interesanta, taču tās cena ir tik augsta, ka šobrīd to nav vērts pirkt. To, kā saprast, vai cena ir vai nav pārāk augsta, var vērtēt pēc vairākiem rādītājiem, piemēram, cenas/peļņas attiecības un citiem, par kuriem Peisenieks sola pastāstīt kādā no turpmākajiem raidījumiem.", "link": "https://www.delfi.lv/bizness/37293360/bankas_un_finanses/53549907/tris-lietas-kas-janoskaidro-pirms-iegadaties-uznemuma-akcijas"},
{"title": "Izvērtējot riskus, Lietuvas Banka noteikusi 'Revolut Bank' papildu kapitāla prasības", "category": "Finanses", "body": "Lietuvas  Banka noteikusi \"Revolut Bank\" papildu kapitāla prasības, vēsta ELTA. \"Lietuvas Bankas padome izskatījusi \"Revolut Bank\" uzraudzības pārbaudes un novērtēšanas procesa (SREP) rezultātus.Tas ietvēra kapitāla novērtējumu (saskaņā ar esošajām kapitāla pietiekamības prasībām) visās šīs bankas darbības jomās, kurās tā saskaras ar būtiskiem riskiem gan atsevišķi, gan augstākajā konsolidācijas līmenī. Apkopojot SREP rezultātus un izvērtējot visus negatīvos faktorus, kas varētu ietekmēt \"Revolut Bank\" kapitālu, Lietuvas Bankas valde šai bankai noteica 3,7% papildu kapitāla prasības lielumu no kopējās riska svērto riska darījumu summas, piemērojot gan individuālā līmenī, gan augstākajā konsolidācijas līmenī,» teikts ziņojumā. «Uzraudzības pārbaudes un novērtēšanas process (SREP) ir regulāra procedūra, ko Lietuvas Banka veic bankām, kas darbojas tirgū un ko uzrauga regulators. Tās laikā tiek izvērtēts finanšu institūcijas biznesa modelis, lielums, klientu skaits, aktīvi pārvaldīšanā, kapitāla pietiekamība un daudzi citi faktori. Dabiski, ka augot un kļūstot par sistēmiski nozīmīgu iestādi, pieaug arī prasības un normatīvā uzraudzība. Jau šobrīd ne tikai izpildām aktualizētās kapitāla prasības, bet arī tās pārsniedzam\", Lietuvas Bankas vērtējumu komentē \"Revolut Bank\" pārstāvji. Uzraudzības iestādes regulāri novērtē un aprēķina katras bankas riskus. Šo pamatdarbību dēvē par uzraudzības pārbaudes un novērtēšanas procesu (saīsinājumā – SREP). Tajā apkopoti visi uzraudzības iestāžu attiecīgajā gadā konstatētie fakti un norādīti uzdevumi, kas bankai jāveic. Konkrētāk, SREP ļauj noskaidrot, kāds ir bankas stāvoklis saistībā ar kapitāla prasībām un kā tā novērš riskus. SREP lēmumā, ko uzraudzības iestāde nosūta bankai pēc procesa beigām, noteikti galvenie mērķi konstatēto problēmu risināšanai. Bankai šīs problēmas jānovērš noteiktajā laikā. \"Revolut Bank\" pieder Lietuvā dibinātajam holdingam \"Revolut Holdings Europe\".", "link": "https://www.delfi.lv/bizness/37293360/bankas_un_finanses/55342702/izvertejot-riskus-lietuvas-banka-noteikusi-revolut-bank-papildu-kapitala-prasibas"},
{"title": "'Credit Suisse' no valsts centrālās bankas aizņemsies līdz 51,4 miljardiem eiro", "category": "Finanses", "body": "Šveices banka \" Credit Suisse \" ceturtdien paziņoja, ka no valsts centrālās bankas aizņemsies līdz pat 50 miljardiem franku (51,4 miljardi eiro), lai stiprinātu tās finansiālo stāvokli pēc akcijas cenas strauja krituma. Šāds paziņojums izplatīts dažas stundas pēc tam, kad Šveices centrāla banka pavēstīja, ka \"Credit Suisse\" kapitāla un likviditātes līmenis kā sistēmiski svarīgai bankai ir atbilstošs, taču vienlaikus centrālā banka solīja nodrošināt likviditātes pieejamību, ja būs tāda nepieciešamība. \"Credit Suisse\" norāda, ka centrālās bankas aizdevums atbalstīs tās pamata biznesu un klientus. Bankas akcijas cena trešdien strauji samazinājās pēc tam, kad tās liels akcionārs - Saūda Arābijas komercbanka \"Saudi National Bank\" - atteicās bankā veikt papildu investīcijas. \"Credit Suisse\" akcijas cena trešdien uz brīdi nokritās par vairāk nekā 30% līdz rekordzemam līmenim, taču tirdzniecības sesijas noslēgumā nedaudz atguvās. Bankas tirgus vērtība šonedēļ arī samazinājusies saistībā ar bažām par ietekmi, ko varētu izraisīt divu ASV banku nesenais sabrukums, un iekšējo ziņojumu, kurā norādītas iekšējo kontroles mehānismu nepilnības. \"Credit Suisse\" ir starp 30 bankām pasaulē, kas uzskatāmas kā pārāk lielas, lai ļautu tām bankrotēt. \"Credit Suisse\" tirgus vērtība kopš 2021.gada marta, kad bankrotēja Lielbritānijas finanšu uzņēmums \"Greensill Capital\", kopumā jau nokritusies par vairāk nekā 80%. Tāpat banku skāruši arī vairāki citi skandāli, kas likuši tai veikt vērienīgu restrukturizāciju. \"Credit Suisse\" pērn strādāja ar 7,3 miljardu franku tīrajiem zaudējumiem, kas bijuši lielākie zaudējumi kopš 2008.gada finanšu krīzes.", "link": "https://www.delfi.lv/bizness/37293360/bankas_un_finanses/55343136/credit-suisse-no-valsts-centralas-bankas-aiznemsies-lidz-51-4-miljardiem-eiro"},
{"title": "Gada inflācija septembrī Latvijā sasniedz 22,2%", "category": "Finanses", "body": "Lielākā ietekme uz vidējā patēriņa cenu līmeņa izmaiņām 2022. gada septembrī, salīdzinot ar 2021. gada septembri, bija cenu kāpumam ar mājokli saistītām precēm un pakalpojumiem, pārtikai un bezalkoholiskajiem dzērieniem, ar transportu saistītām precēm un pakalpojumiem, dažādu preču un pakalpojumu grupā, restorānu un viesnīcu pakalpojumiem, ar atpūtu un kultūru saistītām precēm un pakalpojumiem, veselības aprūpei, alkoholiskajiem dzērieniem un tabakas izstrādājumiem, mājokļa iekārtai. Pārtikas un bezalkoholisko dzērienu grupā cenas gada laikā palielinājās par 27,5%. Būtiskākā ietekme uz vidējā cenu līmeņa pieaugumu grupā bija maizei (+37,1%), konditorejas izstrādājumiem (+25,5%), miltiem un citiem graudaugiem (+62,2%), makaronu izstrādājumiem (+41,1%), rīsiem (+37,8%), brokastu pārslām (+11,8%). Sadārdzinājās siers un biezpiens (+38,7%), piena produkti (+41%), piens (+43,7%), olas (+26,9%) un jogurts (+24,6%). Gada laikā cenas pieauga mājputnu gaļai (+35,7%), žāvētai, sālītai vai kūpinātai gaļai (+19,9%), cūkgaļai (+12,4%), gaļas izstrādājumiem (+20,6%) un liellopu gaļai (+31,3%). Cenu kāpums bija kafijai (+35,8%), sviestam (+51,5%), svaigiem augļiem (+14,2%), cukuram (+65,3%), augu eļļai (+51,8%), saldējumam (+27,9%), šokolādei (+21,3%). Dārgākas bija konservētas vai pārstrādātas zivis un jūras velšu izstrādājumi (+24,3%), svaigi dārzeņi (+5,1%), mērces un garšvielu piedevas (+36,2%), ievārījums un medus (+19%), augļu un dārzeņu sulas (+12,5%), saldumi (+25,3%), saldētas zivis (+34%), sāls un garšvielas (+34,4%), svaigas vai atdzesētas zivis (+23,2%), čipsi (+45%), atspirdzinošie dzērieni (+15,8%), tūlītējai lietošanai gatavi ēdieni (+26,9%), margarīns (+32,6%), žāvēti, citādi konservēti vai apstrādāti dārzeņi (+16,6%), žāvēti augļi un rieksti (+16,2%), minerālūdens (+15,1%), olīveļļa (+13,9%). Alkoholisko dzērienu un tabakas izstrādājumu vidējais cenu līmenis pieauga par 5,9%. Alkoholisko dzērienu cenas kāpa par 6,6%, sadārdzinoties stiprajiem alkoholiskajiem dzērieniem, vīnam un alum. Tabakas izstrādājumiem gada laikā cenas palielinājās vidēji par 4,6%. Ar mājokli saistītām precēm un pakalpojumiem vidējais cenu līmenis palielinājās par 51,6%. Gada laikā būtiskākais cenu pieaugums bija elektroenerģijai, siltumenerģijai, cietajam kurināmajam un dabasgāzei. Sadārdzinājās atkritumu savākšana, materiāli mājokļa uzturēšanai un remontam, ūdensapgāde, kanalizācijas pakalpojumi, mājokļa uzturēšanas un remonta pakalpojumi, mājokļa apsaimniekošanas pakalpojumi, kā arī mājokļa īre. Mājokļa iekārtas grupā cenas pieauga vidēji par 11,6%, galvenokārt sadārdzinoties mājokļa tīrīšanas un kopšanas līdzekļiem, mājokļa mēbelēm, galvenajām mājsaimniecības ierīcēm, neelektriskiem virtuves piederumiem un priekšmetiem, kā arī traukiem. Veselības aprūpes grupā vidējais cenu līmenis kāpa par 7,9%. Gada laikā dārgāki kļuva zobārstniecības pakalpojumi, farmaceitiskie produkti, ārstu speciālistu pakalpojumi, medicīnas analīžu laboratoriju un rentgenoloģijas centru pakalpojumi, kā arī brilles un kontaktlēcas. Ar transportu saistītām precēm un pakalpojumiem cenas palielinājās par 21,9%, ko noteica degvielas cenu pieaugums par 37,4%. Dīzeļdegviela sadārdzinājās par 45,3%, benzīns – par 28,7%, bet auto gāze – par 21,4%. Cenu kāpums bija personisko transportlīdzekļu apkopei un remontam, rezerves daļām un piederumiem personiskajiem transportlīdzekļiem, lietotām automašīnām, pasažieru pārvadājumiem pa autoceļiem, pasažieru aviopārvadājumiem, kā arī jaunām automašīnām. Ar atpūtu un kultūru saistītām precēm un pakalpojumiem cenas kāpa par 7,8%. Gada laikā cenas pieauga barībai lolojumdzīvniekiem, kompleksajiem atpūtas pakalpojumiem, atpūtas un sporta pakalpojumiem, ziediem, televīzijas abonēšanas maksai, kancelejas precēm un zīmēšanas piederumiem, kā arī laikrakstiem un žurnāliem. Restorānu un viesnīcu pakalpojumiem vidējais cenu līmenis palielinājās par 17,5%. Dārgāki bija ēdināšanas pakalpojumi, tai skaitā cenu kāpums bija restorānu un kafejnīcu pakalpojumiem – par 15,5%, ēdnīcu pakalpojumiem – par 15,5% un ātrās ēdināšanas pakalpojumiem – par 17,8%. Cenas pieauga arī viesnīcu pakalpojumiem. Dažādu preču un pakalpojumu grupā cenas palielinājās par 15,3%, ko visbūtiskāk ietekmēja cenu kāpums personīgās higiēnas precēm un skaistumkopšanas līdzekļiem. Dārgāka bija autotransportlīdzekļu apdrošināšana, frizētavu un skaistumkopšanas salonu pakalpojumi, finanšu pakalpojumi. 2022. gada septembrī, salīdzinot ar 2022. gada augustu, vidējais patēriņa cenu līmenis palielinājās par 1,6%. Būtiskākā ietekme uz cenu līmeņa izmaiņām bija cenu kāpumam ar mājokli saistītām precēm un pakalpojumiem, pārtikai un bezalkoholiskajiem dzērieniem, apģērbam un apaviem, dažādu preču un pakalpojumu grupā, izglītībai, mājokļa iekārtai, ar atpūtu un kultūru saistītām precēm un pakalpojumiem, kā arī cenu kritumam ar transportu saistītām precēm un pakalpojumiem. Mēneša laikā pārtikas un bezalkoholisko dzērienu cenas palielinājās par 2%. Apģērbu un apavu grupā cenas pieauga par 4,8%. Sākoties jaunās rudens sezonas kolekcijas preču tirdzniecībai, cenas kāpa apģērbiem par 3,6%, apaviem – par 9%. Ar mājokli saistītām precēm un pakalpojumiem vidējais cenu līmenis palielinājās par 2,7%. Būtiskākais cenu pieaugums grupā mēneša laikā bija siltumenerģijai (+9,2%). Neskatoties uz obligātās iepirkuma komponentes (OIK) atcelšanu, vidējais cenu līmenis elektroenerģijai septembrī pieauga par 1,8%. Sadārdzinājās arī cietais kurināmais, materiāli mājokļa uzturēšanai un remontam, kā arī mājokļa uzturēšanas un remonta pakalpojumi. Savukārt lētāka kļuva mājokļa īres maksa. Mājokļa iekārtas grupā cenas kāpa vidēji par 2,3%. Noslēdzoties akcijām, sadārdzinājās mājokļa tīrīšanas un kopšanas līdzekļi, neelektriski virtuves piederumi un priekšmeti. Ar transportu saistītās preces un pakalpojumi kļuva lētāki vidēji par 1,4%, ko galvenokārt noteica degvielas cenu kritums par 2,1%. Benzīna cenas kritās par 5,8%, auto gāzes – par 0,4%, savukārt dārgāka bija dīzeļdegviela – par 0,4%. Lētāki bija pasažieru aviopārvadājumi. Personisko transportlīdzekļu apkope un remonts mēneša laikā sadārdzinājās. Ar atpūtu un kultūru saistītām precēm un pakalpojumiem vidējais cenu līmenis pieauga par 1,2%. Dārgāka kļuva televīzijas abonēšanas maksa, atpūtas un sporta pakalpojumi, ziedi, rotaļlietas, kā arī kancelejas preces un zīmēšanas piederumi. Lētāki bija kompleksie atpūtas pakalpojumi. Sākoties jaunajam mācību gadam, vidējais cenu līmenis palielinājās pirmsskolas izglītībai (+27,5%) un augstākajai izglītībai (+4,5%). Dažādu preču un pakalpojumu grupā cenas kāpa par 3,2%. Akciju noslēgumu ietekmē cenas pieauga personīgās higiēnas precēm un skaistumkopšanas līdzekļiem. Dārgāki bija arī bērnu aprūpes pakalpojumi. Pārējās patēriņa grupās nozīmīgākais cenu kāpums bija ēdināšanas pakalpojumiem, telekomunikāciju pakalpojumiem un vīnam. Savukārt cenas samazinājās alum, stiprajiem alkoholiskajiem dzērieniem un viesnīcu pakalpojumiem. Salīdzinot ar 2015. gadu, patēriņa cenas 2022. gada septembrī bija par 39,1% augstākas. Precēm cenas pieauga par 42,1%, bet pakalpojumiem – par 29,1%", "link": "https://www.delfi.lv/bizness/37293360/bankas_un_finanses/54827040/gada-inflacija-septembri-latvija-sasniedz-22-2"},
{"title": "VID prettiesiski aprēķinājis nodokļus iedzīvotāju vietā, secina tiesībsargs; VID nepiekrīt (plkst. 15.15)", "category": "Finanses", "body": "Tiesībsargs  pārbaudes lietā par Valsts ieņēmuma dienesta ( VID ) rīcību konstatējis, ka iestāde prettiesiski (novēloti) aizpildījusi iedzīvotāju gada ienākumu deklarāciju un aprēķinājusi nodokļus to maksātāju vietā. Šāda VID rīcība negatīvi ietekmē daudzu iedzīvotāju intereses, ziņo Tiesībsarga birojs. No 2021. gada ar likumu ir stājušās spēkā jaunas VID pilnvaras – nodokļu maksātāja vietā iesniegt gada ienākumu deklarāciju saskaņā ar VID rīcībā esošo informāciju un attiecīgi veikt nodokļu aprēķinu. Tas attiecas uz gadījumiem, kad nodokļu maksātājam bija pienākums iesniegt gada ienākumu deklarāciju, bet viņš nav to iesniedzis. Tas reizē nozīmē arī to, ka VID ir jāinformē nodokļu maksātāji, kuriem ir pienākums iesniegt gada ienākumu deklarāciju, bet kuri to nav izdarījuši līdz noteiktajam termiņam. No iedzīvotāju sniegtās informācijas tiesībsargam redzams, ka par jaunajām VID pilnvarām viņi uzzinājuši tikai tad, kad sākta nodokļu piedziņa. Tiesībsargs pārbaudes lietā konstatēja, ka VID automātisko gada ienākumu deklarāciju aizpildīšanu un nodokļa aprēķinu izpildīja novēloti, pārkāpjot likumā noteiktos termiņus. Par laika posmu no 2018. – 2020. gadam VID ir prettiesiski aizpildījis vairāk nekā 100 tūkstošus gada ienākumu deklarācijas. Zīmīgi, ka iestāde atzīst likumpārkāpumu. Kā vienu no galvenajiem iemesliem savai rīcībai VID minējis Covid-19 izplatību, jo cilvēkresursi un laiks pamatā tika veltīti pabalstu aprēķināšanai un izmaksāšanai, kā arī VID informācijas sistēmu pielāgošanai. \"Mūs neapmierina Valsts ieņēmumu dienesta skaidrojumi. Šie un jebkādi citi līdzīgi argumenti nav un nevar būt attaisnojums likuma pārkāpumam. Iestādei pašai būtu nepieciešams vēl vairāk un vēl intensīvāk iedzīvotājiem saprotamā valodā skaidrot par jebkāda veida jauniem risinājumiem vai iestādes pilnvarām rīkoties nodokļu maksātāju vietā,\" uzsver tiesībsargs  Juris Jansons . Proti, cilvēkiem ir jābūt lietas kursā, ka viņu vietā tiks iesniegtas gada ienākumu deklarācijas un veikts nodokļa aprēķins, ja nodokļu maksātājs to neizdarīs pats. Šobrīd tiesībsargs aicina VID atcelt visus prettiesiskos lēmumus. Tiesībsarga ieskatā ik gadu pirms 1. marta VID ir jāsniedz plašs skaidrojums sabiedrībai par gada ienākumu deklarāciju iesniegšanas obligātumu un sekām, kas iestājas, ja attiecīgais pienākums nav izpildīts. Savukārt  Finanšu ministrijai  ir jāizvērtē VID amatpersonu atbildība, kas pieļāvušas konstatēto nodokļu maksātāju tiesību un interešu pārkāpumu. Reaģējot uz paziņojumu, VID norāda, ka kategoriski noraida tiesībsarga pausto, jo nodokli aprēķināja atbilstoši iedzīvotāju interesēm un atbilstoši tam, kā Saeima lēmusi īstenot iedzīvotāju ienākuma nodokļa nomaksu. VID aprēķins palīdz iedzīvotājiem, kuri par 2018. un 2019.gadu paši nav izpildījuši savu pienākumu iesniegt gada ienākumu deklarāciju un nomaksāt nodokli. Iestāde atgādina, ka no 2021.gada Saeima uzticēja VID jaunu pienākumu – iesniegt gada ienākumu deklarāciju to iedzīvotāju vietā, kam ir pienākums obligāti iesniegt deklarāciju un nomaksāt IIN, bet kas paši to nav izdarījuši. Iedzīvotājiem ar šo Saeimas lēmumu jauni pienākumi netika paredzēti; Latvijā noteiktām iedzīvotāju grupām vienmēr ir bijis pienākums obligāti iesniegt gada ienākumu deklarāciju un nomaksāt nodokli. Tādējādi brīdī, kad VID 2021.gadā iedzīvotāju vietā aizpildīja deklarāciju par 2018. un 2019.gadu, šie iedzīvotāji jau nebija izpildījuši savu likumā noteikto pienākumu pašam iesniegt deklarāciju un nomaksāt nodokli. Iedzīvotāju pašu neiesniegtās deklarācijas par 2018. un 2019. gadu VID bija paredzēts aizpildīt līdz 2021. gada 1.martam. Covid19 apstākļos steidzamības kārtībā aprēķinot un izmaksājot iedzīvotājiem un uzņēmējiem atbalstu krīzē, kā arī pielāgojot IT sistēmas, iestāde to šajā termiņā paveikt nevarēja. Tāpēc VID aizpildītās deklarācijas iedzīvotāji saņēma nedaudz vēlāk – 34 757 cilvēki deklarācijas saņēma 6. un 7. aprīlī, bet 23 421 cilvēks – 15.jūlijā. Kopumā šādi tika aizpildītas 58 178 deklarācijas. Kopumā vēlāk saņemtais nodokļa aprēķins nemainīja iedzīvotāju pienākumu nomaksāt nodokli. Tāpat tas nemainīja iedzīvotāju tiesības VID aizpildīto deklarāciju precizēt, piemēram, pievienot attaisnoto izdevumu čekus vai saimnieciskās darbības veicējiem deklarēt izdevumus, kas samazina maksājamo nodokli. Šīs tiesības precizēt deklarāciju izmantoja 18 300 cilvēki. Iedzīvotājiem, kas paši nebija izpildījuši pienākumu 2019.gadā samaksāt nodokli par 2018.gadu un 2020.gadā samaksāt nodokli par 2019.gadu, papildus nodokļa parādam krājās arī nokavējuma nauda. Iedzīvotāji, kas VID aizpildīto deklarāciju saņēma nevis līdz 2021.gada 1.martam, bet gan nedaudz vēlāk, attiecīgi nedaudz vēlāk saņēma arī atgādinājumu par nokavējuma naudu. Taču tas neliedza cilvēkam pašam laikus izpildīt savu pienākumu nomaksāt nodokli un nepieļaut nokavējuma naudu. Tomēr VID piekrīt, ka atgādinājums būtu motivējis cilvēkus rīkoties nedaudz agrāk. Tāpēc VID izskatīs iespēju samazināt nokavējuma naudu tādā apmērā, kas izveidojās laikā no 2021. gada 1.marta līdz deklarācijas saņemšanas brīdim tā paša gada aprīļa sākumā vai jūnijā. Kopumā nokavējuma naudas ir 0,05% dienā no maksājamā nodokļa summas. Iedzīvotājiem, kas VID sagatavoto deklarāciju precizēja un kam pēc precizēšanas izveidojās pārmaksa, nokavējuma nauda nebija jāmaksā un attiecīgi VID deklarācijas aizpildīšanas laiks neko neietekmēja. Par turpmāko gadu – 2020., 2021. un 2022. gada – deklarācijām VID tās var aizpildīt ātrāk, vēl pirms ir iestājies termiņš, kad cilvēkam tas ir jāizdara pašam. Tādējādi valsts nodrošina agrīnu atbalstu nodokļu pienākumu izpildē.", "link": "https://www.delfi.lv/bizness/37293360/bankas_un_finanses/55345144/vid-prettiesiski-aprekinajis-nodoklus-iedzivotaju-vieta-secina-tiesibsargs-vid-nepiekrit-plkst-1515"},
{"title": "Banku nedienas atjauno interesi par kriptovalūtām", "category": "Finanses", "body": "Lielo banku nedienas, lai gan iezīmē potenciālus draudus globālajai finanšu sistēmai, ir bijušas labas, vismaz īstermiņā, kriptovalūtām. Nozares līderes \" Bitcoin \" cena nepilnu piecu dienu laikā pieaugusi par vairāk nekā 20%.  Daži nu jau prognozē, ka šogad cena varētu sasniegt pat simt tūkstošus dolāru par vienu monētu. \" Delfi Bizness \" jau vēstīja, ka pagājušās nedēļas ķibeles ASV banku sektorā šonedēļ samilza un divas salīdzinoši lielas bankas faktiski bankrotēja. Durvis vēra  ciet \"Silicon Valley Bank\" , kas kreditēja un atbalstīja dažādus tehnoloģiju uzņēmumus, un dažas dienas vēlāk  \"Signature Bank\", kura bija saistīta ar kriptovalūtu pasauli.  Tas izraisīja tā saukto \"bank run\" – amerikāņi steidza izņemt naudu no bankām un investori pārdeva savas finanšu institūciju akcijas. No tā cieta dažādas finanšu pasaules institūcijas arī ārpus ASV. Uz nedēļas beigām parādījās arī problēmas ar jau  iepriekšējos gados cietušo \"Credit Suisse\" .  Tas viss šķietami pamudināja kriptovalūtu investorus ieguldīt \"digitālajā zeltā\". Nu jau faktiski gadu kriptovalūtas ir periodā, ko nozare sauc par kriptoziemu, proti, digitālo monētu vērtība un investoru skaits vai nu sarūk, vai stāv uz vietas.", "link": "https://www.delfi.lv/bizness/37293360/bankas_un_finanses/55343768/banku-nedienas-atjauno-interesi-par-kriptovalutam"},
{"title": "‘Deutsche Bank’ maksās 125 miljonu dolāru sodu", "category": "Finanses", "body": "Vācijas  banka \" Deutsche Bank \" maksās soda naudu vairāk nekā 125 miljonu  ASV  dolāru apmērā lietā, kurā tā apsūdzēta par dalību kukuļdošanas shēmā ārzemēs, raksta ārvalstu mediji. Banka panākusi vienošanos ar ASV Tieslietu ministriju par soda naudas samaksu saistībā ar bankai piemērotajām apsūdzībām par ārvalstu amatpersonu kukuļošanu un dārgmetālu nākotnes kontraktu cenu manipulāciju. Saskaņā ar vienošanās nosacījumiem Vācijas bankai netiks uzsākta kriminālvajāšana, ja vien tā neiesaistīsies šādos darījumos tuvāko trīs gadu laikā. Atbildīgo institūciju pārstāvji nav atklājuši, kuras valstis pārkāpumos iesaistītas, taču tiesas dokumentos minēts, ka \"Deutsche Bank\" piekukuļojusi starpniekus, lai veiktu darījumus Saūda Arābijā, Ķīnā, Abu Dabi un Itālijā. Citi starpnieki kā kompensāciju pieprasījuši naudu jahtas vai mājas Francijā iegādei. Iepriekš banka piekrita Vērtspapīru un biržu komisijas piemērotajam naudas sodam 16 miljonu dolāru apmērā, lai atrisinātu citas apsūdzības par koruptīviem darījumiem Krievijā un Ķīnā. Šis ir kārtējais sods, kas piemērots Vācijas lielākajam aizdevējam. Banka jau vairākus gadus cenšas atgūt savu reputāciju pēc vairākiem skandāliem, kuros tā iepriekš bijusi iesaistīta, ieskaitot, FinCen lietas, kas atklājušas, ka banka veikusi aizdomīgus darījumus vairāk nekā triljona dolāru vērtībā.", "link": "https://www.delfi.lv/bizness/37293360/bankas_un_finanses/52829677/deutsche-bank-maksas-125-miljonu-dolaru-sodu"},
{"title": "Spītīgi ievēro noteikto kursu: ECB paaugstina likmes", "category": "Finanses", "body": "Eiropas Centrālā banka  ceturtdienas sanāksmē, kā gaidīts, paaugstināja galvenās likmes par 50 bāzes punktiem. Likmes stāsies spēkā no 22. marta. Līdz ar jauno lēmumu ECB likmes ir palielinājusi sešas sanāksmes pēc kārtas. Vēl pagājušajā nedēļā ECB kurss bija skaidrs un daudzi tirgus analītiķi un paši ECB pārstāvji prognozēja, ka likmes visdrīzāk tiks celtas vēl vairākas nākamās sanāksmes, pēdējās nedēļas notikumi šīs gaidas ir mainījuši. Tas pat atspoguļojas kredītņēmējiem nozīmīgajās Euribor likmēs, no kurām atkarīgi kredītu maksājumi, jo pēdējo dienu laikā tās nedaudz atslāba, un atspoguļo prognozes par lēzenāku likmju pieaugumu turpmāk.  Kas sekos turpmāk un kā esošais lēmums ietekmēs kredītņēmējus, skaidro \"Delfi Bizness\".", "link": "https://www.delfi.lv/bizness/37293360/bankas_un_finanses/55343108/spitigi-ievero-noteikto-kursu-ecb-paaugstina-likmes"},
{"title": "Šveices banka UBS pārņems 'Credit Suisse'", "category": "Finanses", "body": "Šveices  banka UBS iegādāsies banku \" Credit Suisse \", svētdien paziņojis Šveices prezidents Alēns Bersē. Bersē norādīja, ka vairs nav iespējams atjaunot uzticību \"Credit Suisse\", un \"ātrs un stabilizējošs risinājums bija absolūti nepieciešams\". Šveices Centrālā banka atbalstīs pārņemšanas darījumu ar 100 miljardu franku (101,4 miljardu eiro) ārkārtas likviditātes palīdzību abiem aizdevējiem. \"Credit Suisse\" ir starp 30 bankām pasaulē, kas uzskatāmas kā pārāk lielas, lai ļautu tām bankrotēt. \"Credit Suisse\" akcijas cena trešdien nokritās līdz rekordzemam līmenim, ceturtdien atguvās, bet piektdien atkal nokritās. \"Credit Suisse\" aizņēmās no valsts centrālās bankas 50 miljardus franku (51,4 miljardi eiro), bet tas nespēja atjaunot uzticību bankai. Šveices otrās lielākās bankas \"Credit Suisse\" nonākšana valsts lielākā bankas īpašumā ir nozīmīgākā banku apvienošanās Eiropā kopš finanšu krīzes pirms 15 gadiem. Lai samazinātu riskus UBS, arī Šveices valdība izsniegs UBS garantiju deviņu miljardu franku apmērā, lai segtu potenciālos zaudējumus.", "link": "https://www.delfi.lv/bizness/37293360/bankas_un_finanses/55350262/sveices-banka-ubs-parnems-credit-suisse"},
{"title": "Banku solidaritātes maksājums neveicinātu aktīvāku kreditēšanu, akcentē asociācija", "category": "Finanses", "body": "Asociācijā norādīja, ka bankām ir nozīmīga loma ekonomikā, un tās nodrošina finansējuma pieejamību gan mājsaimniecībām, gan uzņēmumiem, kā arī sniedz plašu, modernu un inovatīvu finanšu pakalpojumu klāstu. Tāpat bankas īsteno striktu, rūpīgi izstrādātu un banku uzraugu akceptētu risku pārvaldi. Vienlaikus asociācijas pārstāvji uzsvēra, ka finanšu nozare noteikti ir viena no visstriktāk regulētajām jomām. \"Neapšaubāmi, par darbu banka, tās akcionāri ir tiesīgi un vēlas saņemt atlīdzību. Vienlaikus bankas rūpīgi izvērtē riskus, kas saistīti ar kredītu izsniegšanu, lai garantētu noguldītāju uzticēto līdzekļu drošību,\" skaidroja Finanšu nozares asociācijas pārstāvji. Tāpat asociācijā atzīmēja, ja regulējošās prasības ir izpildītas, peļņas izmaksa dividendēs ir iespējama un ierasta uzņēmējdarbības prakse   kā banku, tā citās nozarēs. Bankām ir jābūt pelnošām, lai tirgus dalībniekiem nebūtu ne vismazāko šaubu par to biznesa modeļa dzīvotspēju un konkurētspēju, kā arī noguldītājiem būtu pieejami to noguldījumi bankās, kad tie viņiem nepieciešami. Runājot par pagaidu nodokli banku peļņai, Finanšu nozares asociācijā uzsvēra, ka ir svarīgi saprast, ar kādu mērķi šāds nodoklis varētu tikt noteikts, kā arī jāņem vērā, ka banku bizness ir ciklisks. Ja nodokļa mērķis ir sekmēt aktīvāku kreditēšanu, šis instruments noteikti nesasniegs šo mērķi, drīzāk tas var vēl vairāk samazināt banku investoru interesi ieguldīt Latvijā, kā arī nostādīs bankas daudz nelabvēlīgākos konkurences apstākļos ar citām finanšu iestādēm. Asociācijā arī uzsvēra, ka bankas un arī citas finanšu iestādes aktīvāk iesaistītos ekonomikas kreditēšanā, ja neatliekot un izlēmīgi tiktu mazināta ēnu ekonomika, korupcija, negodīga konkurence, kā arī tiktu efektivizēta aizdevēju tiesību aizsardzība kopumā. Savukārt, ja nodokļa mērķis ir gūt papildu ieņēmumus valsts budžetā dažādu valsts vajadzību finansēšanai, tad, Finanšu nozares asociācijas ieskatā, nepieciešams visaptverošāks vērtējums, iekļaujot tajā arī citas, ne tikai finanšu nozari. Tostarp asociācijā minēja, ka gan bankas, gan arī lielus infrastruktūras un enerģijas uzņēmumus, piemēram, \" Latvenergo \" raksturo būtiski kapitālieguldījumi, kas mērāmi simtos miljonu eiro, lai varētu strādāt un nodrošināt drošus un augstas kvalitātes pakalpojumus. Līdz ar to banku peļņas aplikšana ar papildu nodokli būtu jāvērtē salīdzinoši ar citu kapitālietilpīgu nozaru peļņu, nodrošinot vienlīdzīgu pieeju. Jau vēstīts, ka  Lietuvas   Finanšu ministrija  marta sākumā rosināja ieviest bankām pagaidu solidaritātes maksu, kas tiktu izmantota valsts militārās mobilitātes uzlabošanai. Solidaritātes maksas apmērs būtu 60% no bankas tīrajiem procentu ienākumiem, ja tie gada laikā par 50% pārsnieguši vidējos gada tīros procentu ienākumus pēdējos četros gados. 2023. gadā solidaritātes maksas apmērs tiktu aprēķināts, par pamatu ņemot tīros procentu ienākumus 2018.-2021.gadā, bet 2024.gadā   par pamatu ņemot tīros procentu ienākumus 2019.-2022.gadā. Lietuvas premjerministre Ingrīda Šimonīte paskaidroja, ka solidaritātes maksas apmērs bankām būtu mazāks, ja tās palielinātu noguldījumu procentu likmes un samazinātu aizdevumu procentu likmes. Šimonīte arī sacīja, ka bankas gūst lielus procentu ienākumus no noguldījumiem Lietuvas Bankā, kuru procentu likmes pēdējā laikā pieaug, jo procentu likmes palielina  Eiropas Centrālā banka . Solidaritātes maksa būtu spēkā divus gadus, un tā būtu jāmaksā bankām, kurās rezidentu noguldījumu apmērs ir vismaz 400 miljoni eiro. Šim kritērijam Lietuvā atbilst \" Swedbank \",  SEB , \" Luminor \" un 'Šiauliu bankas\", kā arī, iespējams, \" Revolut \", taču šajā bankā ir liels nerezidentu noguldījumu īpatsvars. Ieņēmumi no solidaritātes maksas divos gados tiek plānoti 510 miljonu eiro apmērā. Par līdzekļiem, kas iegūti no solidaritātes maksas, paredzēts finansēt apkārtceļa būvniecību militārajiem pārvadājumiem, lidostu un Klaipēdas jūras ostas paplašināšanu un rekonstrukciju, nacionālo autoceļu paplašināšanu Rūdninku poligona apkārtnē, šosejas rekonstrukciju pie  Polijas  robežas, tiltu un viaduktu rekonstrukciju un citus militārās mobilitātes projektus. Lietuvas militārās mobilitātes vajadzībām nepieciešams finansējums 963 miljonu eiro apmērā. Šo summu iecerēts iegūt no banku solidaritātes maksas un  Eiropas Savienības  līdzekļiem. Tāpat ziņots, ka arī finanšu ministrs  Arvils Ašeradens  (JV) valdības koalīcijas partneriem rosinās politisko diskusiju par banku pagaidu solidaritātes maksu. Šo jautājumu ministrs plāno rosināt politiskajai diskusijai nākamajā pirmdienā, 20.martā, koalīcijas partiju sadarbības sanāksmē.", "link": "https://www.delfi.lv/bizness/37293360/bankas_un_finanses/55346658/banku-solidaritates-maksajums-neveicinatu-aktivaku-kreditesanu-akcente-asociacija"},
{"title": "Pērn sarukusi Latvijas apdrošināšanas kompāniju peļņa", "category": "Finanses", "body": "Latvijas apdrošināšanas kompānijas pagājušajā gadā strādāja ar peļņu 28,824 miljonu eiro apmērā, kas ir par 20,5% mazāk nekā 2021. gadā, liecina  Latvijas Bankas  apkopotie dati. Tostarp Latvijas riska apdrošināšanas kompānijas 2022. gadā strādāja ar peļņu 21,8 miljonu eiro apmērā, kas ir par 8,2% vairāk nekā 2021. gadā, bet Latvijas dzīvības apdrošinātāju peļņa samazinājusies 2,3 reizes un bija 7,024 miljoni eiro. Pēc komisijas datiem, Latvijas riska apdrošināšanas sabiedrībām apdrošināšana pagājušajā gadā nesusi peļņu 21,028 miljonu eiro apmērā pretstatā 16,797 miljoniem eiro 2021. gadā. Savukārt Latvijas dzīvības apdrošināšanas sabiedrības no apdrošināšanas pagājušajā gadā guvušas pelņu 97,856 miljonu eiro apmērā pretstatā 39,529 miljonu eiro zaudējumiem 2021. gadā. 2021. gadā Latvijas apdrošināšanas kompānijas strādāja ar peļņu 36,248 miljonu eiro apmērā, tostarp riska apdrošinātāju peļņa bija 20,147 miljoni eiro, bet dzīvības apdrošinātāju peļņa bija 16,101 miljons eiro. Latvijā 2022. gada beigās bija četras riska apdrošināšanas sabiedrības - \" Balta \", \"Baltijas apdrošināšanas nams\", \" Balcia  Insurance SE\" un \" BTA  Baltic Insurance Company\", kā arī divas dzīvības apdrošināšanas kompānijas - \" SEB  Life and Pension Baltic SE\" un \"CBL Life\".", "link": "https://www.delfi.lv/bizness/37293360/bankas_un_finanses/55350732/pern-sarukusi-latvijas-apdrosinasanas-kompaniju-pelna"},
{"title": "Akciju cenas pieaug, mazinoties bažām par banku krīzi", "category": "Finanses", "body": "Varas iestāžu veiktie pasākumi jaunas globālās finanšu krīzes novēršanai bija nomierinājuši tirgus. \"Bažām par banku krīzi pagaidām nonākot aizmugures plānā, un nerodoties jauniem saspīlējumiem sistēmā, atgriežas investoru apetīte pēc nedaudz lielāka riska,\" sacīja \"Hargreaves Lansdown\" naudas un tirgu nodaļas vadītāja Suzanna Strītere. Šveices lielākās bankas UBS akcijas cena pieauga par 5% pēc ziņām, ka tās vadītāja amatā atgriezīsies Serdžo Ermoti, kurš pārraudzīs pretrunīgi vērtēto \" Credit Suisse \" pārņemšanu. Ermoti vadīja UBS no 2011. līdz 2020.gadam, atjaunojot bankas reputāciju pēc tam, kad 2008.gada finanšu krīzes laikā bankai bija nepieciešama Šveices valdības un centrālās bankas glābšana. ASV biržu indekss \"Dow Jones Industrial Average\" trešdien pieauga par 1,0% līdz 32 717,60 punktiem, indekss \"Standard & Poor's 500\" kāpa par 1,4% līdz 4027,81 punktam, bet indekss \" Nasdaq  Composite\" palielinājās par 1,8% līdz 11 926,24 punktiem. Londonas biržas indekss FTSE 100 trešdien pieauga par 1,1% līdz 7564,27 punktiem, Frankfurtes biržas indekss  DAX  30 kāpa par 1,2% līdz 15 328,78 punktiem, bet Parīzes biržas indekss CAC 40 palielinājās par 1,4% līdz 7186,99 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 0,3% līdz 72,97 ASV dolāriem par barelu. \"Brent\" markas jēlnaftas cena Londonas biržā saruka par 0,5% līdz 78,28 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 0,12% līdz 42,80 eiro par megavatstundu. Eiro vērtība pret ASV dolāru trešdien nemainījās un bija 1,0845 dolāri par eiro, britu mārciņas vērtība pret ASV dolāru kritās no 1,2342 līdz 1,2316 dolāriem par mārciņu, bet ASV dolāra vērtība pret Japānas jenu palielinājās no 130,89 līdz 132,85 jenām par dolāru. Eiro vērtība pret britu mārciņu pieauga no 87,86 līdz 88,01 pensam par eiro.", "link": "https://www.delfi.lv/bizness/37293360/bankas_un_finanses/55383960/akciju-cenas-pieaug-mazinoties-bazam-par-banku-krizi"},
{"title": "Latvijā pērn konstatēts par 26,5% vairāk viltotu naudaszīmju", "category": "Finanses", "body": "Latvijā pagājušajā gadā konstatētas 889 viltotas naudaszīmes, kas ir par 26,5% vairāk nekā 2021.gadā, teikts  Latvijas Bankas  publiskotajā \"Maksājumu radarā\". Tostarp pagājušajā gadā Latvijā konstatētas 433 viltotas banknotes, kas ir par 13% mazāk nekā 2021.gadā, un 456 viltotas monētas, kas ir pieaugums 2,2 reizes. Latvijas Bankas Naudas apgrozības pārvaldes Naudas tehnoloģiju daļas vadītājs Aleksandrs Antiņš norāda, ka eirozonas mērogā Latvija naudas viltojumu ziņā ir starp drošākajām valstīm. Latvijā izplatītākie ir divu eiro monētu viltojumi, veidojot 37% no kopējā viltojumu skaita, seko 50 eiro banknošu viltojumi, kas veido 29%, un 20 eiro banknošu viltojumi, kas veido 16%. \"Vērtējot viltojumu kvalitāti, secināms, ka dominē zemas kvalitātes \"izstrādājumi\",\" piebilst Antiņš. Tāpat Antiņš norāda, ka, ņemot vērā atklāto banknošu viltojumu skaita samazinājumu, aptuveni par 2% ir samazinājušies viltojumu radītie finansiālie zaudējumi - 2022.gadā tie bija 26 800 eiro, bet 2021.gadā - 27 300 eiro. Savukārt 2020.gadā tika konstatēta 931 viltota eiro naudas zīme (706 banknotes un 225 monētas), bet viltojumu radītie finansiālie zaudējumi bija 30 800 eiro. Eiro zonā kopumā 2022.gadā konstatēti 376 000 viltotu banknošu, bet 2021.gadā - 347 000 viltotu banknošu. Eirozonā kopumā visbiežāk viltotās bija 20 eiro un 50 eiro nominālvērtības banknotes, veidojot apmēram divas trešdaļas no viltoto banknošu skaita. Pērn konstatētas 13 viltotas eiro banknotes uz vienu miljonu banknošu apgrozībā, kamēr 2020.gadā tika konstatētas 17 viltotas banknotes uz vienu miljonu, 2021.gadā - 12 viltotas banknotes uz vienu miljonu, bet 2014.gadā, kad Latvija pievienojās eiro zonai, - 48 viltotas banknotes uz vienu miljonu banknošu apgrozībā. \"Latvijā jau tradicionāli pret naudas drošību izturamies ļoti atbildīgi, un ir ierasts, ka veikalos kopš eiro ieviešanas laikiem turpina izmantot naudas pārbaudes iekārtas. Vienlaikus pašapmierinātībā ieslīgt nav pamata, īpaši tāpēc, ka naudas viltotāju mērķis visbiežāk ir neaizsargātākie iedzīvotāji - bērni un gados vecāki cilvēki. Ikviens gadījums, kad makā tomēr nonākusi viltota banknote vai monēta, ir reāls finansiāls zaudējums šāda nozieguma upurim,\" atzīmē Antiņš. Viņš arī norāda, lai gan kopumā viltotās naudas apmēri ir nelieli, eirozonā ir sākti priekšdarbi, gatavojoties trešās sērijas eiro banknošu izstrādei. Tas būs vairāku gadu process, kurā aktīvi iesaistīs un uzklausīs eiro zonas dalībvalstu, arī Latvijas, iedzīvotājus.", "link": "https://www.delfi.lv/bizness/37293360/bankas_un_finanses/55387044/latvija-pern-konstatets-par-26-5-vairak-viltotu-naudaszimju"},
{"title": "Cik jāpelna, lai šobrīd varētu sākt domāt par kredītu?", "category": "Finanses", "body": "Inflācija un cenu pieaugums ietekmējis cilvēku rīcībā palikušos līdzekļus un paliek pāri daudz mazāk brīvās naudas nekā vēl pirms pāris gadiem. Tas ietekmējis arī iespējas saņemt aizdevumu, ņemot vērā, ka banka izvērtē gan potenciālā aizņēmēja ienākumus, gan izdevumus, gan to, cik daudz naudas pēc obligāto izdevumu nomaksas paliek aizņēmējam.  Tādēļ \"Delfi Bizness\" vērsās bankās, lai uzzinātu, cik šobrīd minimāli jāpelna vienam cilvēkam un kādiem jābūt ģimenes kopējiem minimālajiem ienākumiem, lai varētu pretendēt uz aizdevuma sērijveida dzīvoklim un cik jāsaņem, lai varētu pieteikties mājokļa kredītam jaunajā projektā.", "link": "https://www.delfi.lv/bizness/37293360/bankas_un_finanses/55347960/cik-japelna-lai-sobrid-varetu-sakt-domat-par-kreditu"},
{"title": "Latvijas Banka izlaidīs zelta kolekcijas monētu 'Atslēdziņa'", "category": "Finanses", "body": "Latvijas Banka  izlaidīs zelta kolekcijas monētu \"Atslēdziņa\", kas tapusi, māksliniekam Laimonim Šēnbergam iedvesmojoties no atslēgas motīva latviešu kultūras mantojumā. Mazās zelta monētiņas \"Atslēdziņa\" mākslinieciskajai ierosmei kalpojis latviešu kultūras mantojums – pūralādes slēdzene un apkalumi, kurus senie amatnieki darināja izsmalcināti greznus. Atslēgai piemīt īpaša, varētu pat teikt – mazliet mistiska simboliska nozīme, norāda Latvijas Banka. Tai ir spēja gan atslēgt, gan aizdarīt: atvērt durvis uz konkrētu telpu, dot piekļuvi bagātībām vai arī šīs iespējas liegt. Atslēgai piemīt vara, kas to paaugstina, paceļ pāri citiem objektiem lietu pasaulē. Centrālajā bankā arī atgādina, ka Japānā atslēga tiek uzskatīta par veiksmes zīmi, jo tā simboliski atver durvis uz apslēptiem gara dārgumiem. Ar kristietību saistītajos mākslas darbos divas atslēgas atspoguļo Sv. Pētera varu: atvērt gan paradīzes, gan elles vārtus. Arī pāvesta ģerbonī redzamas divas atslēgas. Savukārt viduslaikos atslēgu nodošanas rituālam bija simboliska nozīme: tā bija pilnīga varas pārņemšana. Pasakās un teikās atslēga nereti simbolizē dažādus šķēršļus, kas jāpārvar, lai nonāktu pie noslēpuma atminēšanas. Monētas priekšpusē atveidota atslēga un pūralādes apkalumu fragmenti, bet aizmugurē – slēdzenes apkalums. Kolekcijas monētas grafiskā dizaina autors ir  Laimonis Šēnbergs . Monētas plastiskā veidojuma autore ir māksliniece Ligita Franckeviča. Jauno monētu no 27. maija varēs iegādāties Latvijas Bankas numismātikas produktu iegādes vietnē \"e-monetas.lv\". Monētas cena – 98.00 eiro, iegādes limits vienai personai – 2 monētas. Monētas tirāža ir 2000 eksemplāri. Monēta izgatavota \"Koninklijke Nederlandse Munt\" ( Nīderlande ). Kolekcijas monēta \"Atslēdziņa\" ir likumīgs maksāšanas līdzeklis Latvijas Republikā (tomēr maz ticams, ka šādas monētas reāli nonāks apgrozībā, jo kolekcijas monētas pēc būtības ir mākslas darbi un ir numismātu un citu interesentu īpaši pieprasītas). M onēt a   \"Atslēdziņa\" Nominālvērtība: 5 eiro Svars: 1.24 g, diametrs: 13.92 mm Metāls: 999.9º zelts Tirāža: 2000 eks. Kalta 2021. g. \"  (Nīderlande) Mākslinieki: Laimonis Šēnbergs (grafiskais dizains), Ligita Franckeviča (plastiskais veidojums) Monētas priekšpuse (averss) Monētas centrā – vertikāli vietots atslēgas attēls, labajā un kreisajā pusē – pūralādes apkalumu atveids, augšdaļā pa labi puslokā uzraksts LATVIJA. Monētas aizmugure (reverss) Centrā – pūralādes slēdzenes apkaluma atveids, vidusdaļā pa kreisi puslokā gadskaitlis 2021, lejasdaļā pa labi uzraksts 5 EURO. Monētas josta Rievota. Latvijas Banka kopš 1993. gada izlaidusi 98 lata un 39 eiro kolekcijas monētas. Kopumā Latvijas monētu veidošanā piedalījušies vairāk nekā 50 Latvijas mākslinieki.", "link": "https://www.delfi.lv/bizness/37293360/bankas_un_finanses/53227877/latvijas-banka-izlaidis-zelta-kolekcijas-monetu-atsledzina"},
{"title": "Sarūk iedzīvotāju īpatsvars, kuri atbalstītu atteikšanos no viena un divu centu monētām", "category": "Finanses", "body": "Latvijas Banka  norāda, ka ir samazinājies to cilvēku īpatsvars, kuri atbalsta atteikšanos no mazu nominālvērtību - viena un divu eiro centu - monētām. 2023.gada februārī 41% aptaujāto pauda viedokli, ka šo nominālvērtību monētas būtu izņemamas no apgrozības, savukārt 2022.gada augustā šādu viedokli pauda 49%, bet 2022.gada februārī - 51%. Puse aptaujāto jeb 50% šogad februārī pauduši uzskatu, ka viena un divu eiro centu monētas ir atstājamas, kamēr 2022.gada augustā un 2022.gada februārī šādi uzskatīja 43%. Latvijas Banka norāda, ka lielāks atbalsts mazo nominālvērtību monētu izņemšanai no apgrozības ir sabiedrības daļā ar augstākiem ienākumiem, augstāko izglītību un starp latviešiem. \"Maksājumu radarā\" apkopota jaunākā informācija par Latvijas iedzīvotāju, uzņēmēju un sabiedrības kopumā naudas izmantošanas paradumiem, izmantojot tirgus un sociālo pētījumu aģentūras SIA \"Latvijas fakti\" veiktās iedzīvotāju aptaujas rezultātus. \"Maksājumu radars\" tiek publicēts reizi pusgadā un pieejams Latvijas Bankas tīmekļvietnē. Pārskata centrālais mērījums ir bezskaidrās naudas un skaidrās naudas maksājumu attiecības attīstība un mijiedarbība.", "link": "https://www.delfi.lv/bizness/37293360/bankas_un_finanses/55385622/saruk-iedzivotaju-ipatsvars-kuri-atbalstitu-atteiksanos-no-viena-un-divu-centu-monetam"},
{"title": "'Luminor' pārņems 40 miljonus eiro vērtu 'Danske Bank' korporatīvo aizdevumu portfeli Lietuvā", "category": "Finanses", "body": "Baltijas valstīs trešais lielākais finanšu pakalpojumu sniedzējs \" Luminor \" parakstījis līgumu par nepilnu 40 miljonu eiro vērtā \" Danske Bank \" korporatīvo klientu aizdevumu portfeļa Lietuvā iegādi, otrdien informēja banka. Šī gada sākumā \"Luminor\" jau vienojās par \"Danske Bank\" korporatīvo klientu kredīta un līzinga portfeļa Latvijā 35 miljonu eiro apmērā pārņemšanu. \"Tas, ka pārņemam šo augstas kvalitātes klientu korporatīvi aizdevumu portfeli, ir nozīmīgs solis mūsu izaugsmes ceļā un stiprina mūsu apņēmību atbalstīt vietējos uzņēmumus Baltijas valstīs,\" komentēja \"Luminor\" korporatīvo bankas pakalpojumu Lietuvā vadītājs Jons Urbons. Dānijas \"Danske Bank\" Baltijas valstīs vairs nesniedz bankas pakalpojumus, tomēr Lietuvā joprojām darbojas tās globālais tehnoloģiju un pakalpojumu centrs. Jau ziņots, ka 2020. gada 23. martā \"Danske Bank\" filiāle Latvijā tika likvidēta. 2019. gada februārī banka paziņoja par lēmumu izbeigt bankas darbību Baltijas valstīs un Krievijā. Dažas stundas pirms šī paziņojuma Igaunijas finanšu uzraudzības dienests noteica aizliegumu \"Danske Bank\" darbībai Igaunijā. Tāpat vēstīts, ka 2017. gada oktobrī Baltijas valstīs darbu sāka \" Nordea  Bank\" un  DNB  apvienotā banka \" Luminor Bank \", savukārt 2019.gada janvāra sākumā tika pabeigta Baltijas valstīs strādājošo \"Luminor Bank\" pārrobežu apvienošana, bankai turpinot darbību ar centrālo biroju Igaunijā un filiālēm Latvijā un Lietuvā. Bankas stratēģiskais investors ir ASV investīciju kompānija \"Blackstone\". Šogad janvārī-septembrī \"Luminor\" tīrā peļņa sasniedza 54,1 miljonu eiro, kas ir gandrīz četras reizes vairāk nekā pagājušā gada pirmajos deviņos mēnešos. Ieņēmumi gada pirmajos deviņos mēnešos salīdzinājumā ar attiecīgo periodu pērn sarukuši par 3,3% un bija 237,7 miljoni eiro.", "link": "https://www.delfi.lv/bizness/37293360/bankas_un_finanses/53800195/luminor-parnems-40-miljonus-eiro-vertu-danske-bank-korporativo-aizdevumu-portfeli-lietuva"},
{"title": "Kredītu likmes kāpj – vai tuvākajā laikā varēsim sagaidīt arī noguldījumu likmju pieaugumu?", "category": "Finanses", "body": "Pagājis mēnesis, kopš Eiropas Centrālā banka jūlijā pirmo reizi pēc daudzu gadu pārtraukuma paaugstināja eiro bāzes likmes. To savos maksājumu grafikos redz jau kredītņēmēji, taču, augot bāzes likmēm, būtu jāpalielinās arī depozītu likmēm.  Pagaidām gan banku mājaslapās pieejamā informācija liecina, ka nozīmīgs depozītu likmju pieaugums nav vērojams, tāpēc \"Delfi Bizness\" skaidro, vai un kad var gaidīt straujāku noguldījumu likmju pieaugumu.", "link": "https://www.delfi.lv/bizness/37293360/bankas_un_finanses/54648306/kreditu-likmes-kapj-vai-tuvakaja-laika-varesim-sagaidit-ari-noguldijumu-likmju-pieaugumu"},
{"title": "Latvijas Banka izlaidīs precību tēmai veltītu sudraba kolekcijas monētu", "category": "Finanses", "body": "Otrdien, 15. jūnijā,  Latvijas Banka  izlaidīs precību tēmai veltītu sudraba kolekcijas monētu \"JĀ vai JĀ\". Monētas dizaina autori ir Krista un Reinis Dzudzilo – laulāts radošs tandēms, – kuriem tā ir debija monētu mākslā. Paši monētas autori par šīs monētas ideju stāsta – laulību tradīcijā diviem cilvēkiem tiek uzdots jautājums, uz kuru tiek gaidīta apstiprinoša atbilde. Šī ir totālā apstiprinājuma monēta, kura abpusēji līksmi saka \"JĀ\". Zelta atbildes apņem monētas josta jeb zelta riņķa līnija, kura kā ideālā forma – aplis – mūžīgi ir savā sākumā un ceļā, kas nekad nebeidzas, gluži kā mīlestība. Monēta sasaucas ar zināmo spēli, kurā, uzdodot jautājumu, to met gaisā, un, uzkrītot aversam vai reversam, tiek iegūta atbilde. Monēta šo spēli maina, izslēdzot neizdošanos. Galvenais ir pareizi uzdot jautājumu. Kolekcijas monētas grafiskā dizaina autori ir mākslinieki Krista un Reinis Dzudzilo, bet ģipša modeli veidojis Jānis Strupulis. Jauno monētu varēs iegādāties Latvijas Bankas numismātikas produktu iegādes vietnē. Monētas cena – 53 eiro, iegādes limits vienai personai – 1 monēta. Monētas tirāža ir 3000 eksemplāri. Monēta izgatavota \"Mennica Polska\" S.A. (Polija).", "link": "https://www.delfi.lv/bizness/37293360/bankas_un_finanses/53294063/latvijas-banka-izlaidis-precibu-temai-veltitu-sudraba-kolekcijas-monetu"},
{"title": "Latvijas Banka izlaidīs finanšu pratībai veltītu 2 eiro piemiņas monētu", "category": "Finanses", "body": "Nākamnedēļ, 12. aprīlī,  Latvijas Banka  izlaidīs 2 eiro piemiņas monētu, kas veltīta finanšu pratības tēmai, informē Latvijas Bankā. Monētas būs pieejamas suvenīriesaiņojumos un apgrozības monētu tīstokļos (vienā tīstoklī – 25 monētas) tikai internetā – tīmekļvietnē \"e-monetas.lv\" no 12. aprīļa plkst. 12. Pirkumu saņemšana būs iespējama ar pasta starpniecību (tikai Latvijas teritorijā) vai klātienē Latvijas Bankas kasēs Rīgā, K.Valdemāra ielā 1B. Lai nodrošinātu vienmērīgu klientu plūsmu, pasūtījumu saņemšanai Latvijas Bankas kasēs tiks piemērots izlīdzinātais grafiks – pasūtījuma apstiprinājumā klients tiks informēts par datumu, sākot ar kuru varēs saņemt pasūtījumu kasēs. Pasūtījuma saņemšana būs iespējama 20 darbadienu laikā, sākot ar pasūtījuma apstiprinājumā norādīto datumu. Sākotnējā pasūtījuma izņemšanas datuma maiņa nebūs iespējama. Pakāpeniski īstenojot priekšdarbus Latvijas Bankas un Finanšu un kapitāla tirgus komisijas integrācijai vienā institūcijā, ar 2022. gada 1. janvāri par Latvijas nacionālo koordinatoru finanšu pratības jomā ir kļuvusi Latvijas Banka, un tā šogad pirmo reizi organizēja un koordinēja \"Finanšu pratības nedēļas\" norisi. Gan \"Finanšu pratības nedēļas\" aktivitātes, gan 2 eiro piemiņas monēta rosina sabiedrību aizdomāties, cik būtiska ikvienam personiski un sabiedrībai kopumā ir pārdomāta un tālredzīga ekonomiskā rīcība. \"Kāpēc finanšu pratība? Tāpēc, ka bagāts ir nevis tas, kuram ir daudz, bet tas, kurš prot! Prot saplānot, kā ar mazumiņu piepildīt klēti. Pratīgi rīkoties ar to, kas ir, arī tad, kad citiem ir vairāk. Jo prāva raža padodas tad, kad liek lietā prātu,\" teikts monētas aprakstā. Monētas \"Finanšu pratība\" tirāža apgrozības kvalitātē jeb tīstokļos – 400 000 eksemplāru, savukārt \"Brilliant Uncirculated\" kvalitātē suvenīriesaiņojumā – 8000 eksemplāru. Cena monētai suvenīriesaiņojumā ir 8,80 eiro. Lai monētas savā īpašumā varētu iegūt iespējami plašāks interesentu loks, noteikts iegādes limits vienai personai – 5 suvenīriesaiņojumi un 1 tīstoklis. Monētas \"Finanšu pratība\" nacionālās puses grafisko dizainu veidojis mākslinieks Reinis Pētersons. Monētas kopīgās puses autors ir mākslinieks Luks Luikss, un monētu materiāls un izmērs neatšķiras no citām 2 eiro apgrozības monētām. Monētas nacionālajā pusē ir attēlots stilizēts finanšu pratības un pārticības koks. Monētā iekalts arī valsts nosaukums (LATVIJA) un izlaišanas gads (2022). Monēta kalta UAB \"Lietuvos monetų kalykla\" Lietuvā. Latvijas Bankā skaidro, ka ikvienai eiro zonas valstij ir tiesības katru gadu emitēt līdz divām īpaša dizaina 2 eiro piemiņas monētām, kā arī vēl vienu piemiņas monētu kalt vairāku eiro zonas valstu kopīgas programmas ietvaros, ja tāda tiek organizēta. Latvijas Banka turpina īpaša dizaina apgrozības monētu kalšanas tradīciju Latvijā.  Eiro  piemiņas monētas ir likumīgs maksāšanas līdzeklis Latvijas Republikā un citās eiro zonas valstīs.", "link": "https://www.delfi.lv/bizness/37293360/bankas_un_finanses/54219530/latvijas-banka-izlaidis-finansu-pratibai-veltitu-2-eiro-pieminas-monetu"},
{"title": "Latvijas Banka plāno izlaist Ukrainai veltītu divu eiro monētu ar saulespuķi", "category": "Finanses", "body": "Latvijas Banka  nākamā gada sākumā plāno izlaist  Ukrainai  veltītu divu eiro piemiņas monētu, uz kuras attēlota saulespuķe, informēja Latvijas Bankā. \"Darbs pie monētas izgatavošanas turpinās, lai to izlaistu 2023. gada sākumā. Monētas dizains ir saskaņots ar Eiropas Komisiju un eirozonas valstīm,\" sacīja Latvijas Bankas preses sekretārs Jānis Silakalns. Latvijas Bankā norāda, ka monētas nacionālajā pusē būs attēlots viens no ukraiņu tautas simboliem cīņā par mieru - saulespuķe. Kā arī uz monētas būs uzraksts \"Slava Ukrainai!\". \"Ukraina ir pasaulē lielākais saulespuķu audzētājs un saulespuķu eļļas eksportētājs. Taču saulespuķes ir nozīmīgas ne tikai no tautsaimniecības viedokļa - kopš  Krievija  sāka nežēlīgo karu Ukrainā, saulespuķe kļuvusi arī par globālu miera simbolu. Pirmo reizi saulespuķes Ukrainā kā miera simbols tika izmantotas 1996. gada vasarā. Tās tika iestādītas Pervomaiskas raķešu bāzē, lai atzīmētu kodolieroču izvešanu no valsts. Pašlaik saulespuķes cilvēki visā pasaulē izmanto, lai paustu atbalstu Ukrainas tautai,\" pauž Latvijas Bankā. Piemiņas monētas nacionālās puses grafiskā dizaina autors ir mākslinieks  Krišs Salmanis . Plānots, ka Ukrainai veltītās divu eiro piemiņas monēta iznāks suvenīriesaiņojumā \"Brilliant Uncirculated\" kvalitātē un apgrozības kvalitātē tīstokļos. Jau vēstīts, ka ik gadu ikviena eirozonas valsts var izlaist divas divu eiro piemiņas monētas, kas veltītas valsts, Eiropas vai pasaules nozīmes notikumiem. Papildus tam visas eirozonas valstis kopā var izlaist vēl vienu divu eiro monētu kādas kopējas  Eiropas Savienības  valstu tēmas ietvaros. Piemiņas monētām ir tādas pašas iezīmes kā parastajām divu eiro apgrozības monētām, bet pusē ar attiecīgās valsts veidoto simboliku uz tām attēlots piemiņas motīvs. Latvijā pirmā īpašā dizaina divu eiro piemiņas monēta, kuru Latvijas Banka laida apgrozībā 2014. gadā, veltīta Rīgai - uz monētas attēlota Vecrīgas panorāma.", "link": "https://www.delfi.lv/bizness/37293360/bankas_un_finanses/54665814/latvijas-banka-plano-izlaist-ukrainai-veltitu-divu-eiro-monetu-ar-saulespuki"},
{"title": "Pārtrauks kompensēt elektroenerģijas izmaksu pieaugumu juridiskajiem lietotājiem", "category": "Finanses", "body": "No 2022. gada 1.oktobra līdz šodienai, 31.martam valsts juridiskiem lietotājiem kompensēja elektroenerģijas izmaksu pieaugumu 50% apmērā virs elektroenerģijas cenas 160 eiro par vienu megavatstundu (eiro/MWh). Atbalsts juridiskajiem lietotājiem tika piešķirts automātiski, kompensāciju pārskaitot elektroenerģijas tirgotājiem. Iepriekš ziņots, ka šā gada janvārī valdība atbalstīja 473,347 miljonu eiro pārdali energoresursu cenu ārkārtēja pieauguma samazinājuma pasākumiem. Kā norāda Ekonomikas ministrijā (EM), finansējums pārdalīts no budžeta resora programmas \"Finansējums Energoresursu cenu ārkārtēja pieauguma samazinājuma pasākumu likumā noteikto terminēto atbalsta pasākumu īstenošanai\" uz EM budžeta programmu \"Valsts atbalsta programmas\". Vienlaikus EM piedāvātais risinājums paredz kompensēt 50% no centralizētās siltumapgādes izmaksu pieauguma, ja siltumenerģijas tarifs nepārsniedz 150 eiro/MWh. Ja siltumenerģijas tarifs pārsniedz 150 eiro/MWh, tad izmaksu pieaugums tiks kompensēts 90% apmērā. Jāuzsver, ka 90% apmērā tiks kompensētas tikai starpības starp 150 eiro/MWh un tarifu, kas pārsniedz šo likmi. Tāpat paredzēts noteikt dabasgāzes tirgus cenu mājsaimniecībām identisku regulētās dabasgāzes cenai - 108,7 eiro/MWh no 2022.gada 1.oktobra līdz 2023.gada 30.aprīlim. Starpību starp tirgus cenu un 108,7 eiro/MWh sedz valsts kompensācija dabasgāzes tirgotājiem. Risinājums paredz noteikt visām mājsaimniecībām elektroenerģijas patēriņa pirmo 100 kilovatstundu (kWh) cenu par fiksētu maksu 160 eiro/MWh no 2022.gada 1.oktobra līdz 2023.gada 30.aprīlim. Starpību starp tirgus cenu un 160 eiro/MWh sedz valsts kompensācija elektroenerģijas tirgotājiem. Mājsaimniecības lietotājs par elektroenerģijas patēriņu virs 100 kWh maksā atbilstoši elektroenerģijas tirdzniecības līgumā noteiktajai cenai. Savukārt, ja saimnieciskās darbības veicējs nav juridiskais lietotājs, tad tā līdz ar visām fiziskajām personām saņems mājsaimniecībām paredzēto atbalstu. Līdz ar to atbalstu vienā no formām saņem visi saimnieciskās darbības veicēji - gan fiziskas personas, gan juridiskas personas. Tādējādi piemērojot šajā punktā definēto atbalstu visiem juridiskajiem lietotājiem neveidojas selektivitāte, tāpēc atbalsta pasākums nav uzskatāms par valsts atbalstu un attiecīgi nav jāskaņo ar Eiropas komisiju, norāda EM. Kompensācijas administrēšanu arī papildus ieviešamajos elektroenerģijas un dabasgāzes cenu griestu pasākumos nodrošina  Būvniecības valsts kontroles birojs .", "link": "https://www.delfi.lv/bizness/37293360/bankas_un_finanses/55388154/partrauks-kompenset-elektroenergijas-izmaksu-pieaugumu-juridiskajiem-lietotajiem"},
{"title": "ASV banku nerealizētie zaudējumi sasniedz 620 miljardus dolāru", "category": "Finanses", "body": "Investīciju zaudējumi, kas veicināja \"Silicon Valley Bank\" (SVB) sabrukumu, lielākā vai mazākā mērā ir visas  ASV  finanšu sistēmas problēma, raksta \"Bloomberg\". Kopumā nozare pagājušo gadu beidza ar 620 miljardu dolāru lieliem nerealizētiem zaudējumiem (tas nozīmē, ka aktīvu cena ir samazinājusies, bet vēl nav pārdoti, līdz ar to zaudējumi šobrīd ir vairāk teorētiski) no ieguldījumiem zema ienesīguma obligācijās. Lielākajai daļai banku šī problēma gan ir kontrolējama, norāda eksperti. Ja skatās kopumā, tad ieguldījumi obligācijās veido mazāk nekā ceturto daļu no banku sistēmas aktīviem 23,6 triljonu dolāru vērtībā. Tomēr, atšķirībā no SVB, citām parasti ir plašs dažādu jomu noguldītāju loks, kuriem, visticamāk, visiem nebūs nepieciešams izņemt naudu vienā un tajā pašā laikā. Lielākajām bankām riski ir vēl mazāki, un valda uzskats, ka šīs kredītiestādes ir pārāk lielas, lai piedzīvotu sabrukumu. Lielākajai daļai banku nerealizētie zaudējumi ir pārvaldāma problēma. Taču investori un noguldītāji joprojām ir satraukti par aizdevējiem, kas sēž uz milzīgas obligāciju ieguldījumu kaudzes, kas zaudē vērtību. Tāpat novērojams, ka zemo depozītu likmju dēļ noguldītāji pakāpeniski izņem savu naudu no noguldījumiem bankās un iegulda to naudas tirgus fondos un citās investīcijās, līdz ar to bankas tomēr zināmā mērā saskaras ar naudas aizplūšanu. Tās ir spiestas maksāt vairāk par noguldījumiem, kamēr ieņēmumus ierobežo ieguldījumi zema ienesīguma obligācijās pandēmijas laikā. Tas savukārt varētu ierobežot kreditētāju spēju aizdot patērētājiem un uzņēmumiem, palēninot ekonomiku. \"Bankas maksā vairāk par noguldījumiem, bet ienākumi no obligācijām ir fiksēti,\" uzsver Stens Augusts, bijušais \"Bank of America\" obligāciju analītiķis. \"Tieši tur rodas saspringtākais punkts.\"", "link": "https://www.delfi.lv/bizness/37293360/bankas_un_finanses/55393644/asv-banku-nerealizetie-zaudejumi-sasniedz-620-miljardus-dolaru"},
{"title": "Amerikāņu uzraugi iecērt zobus lielākajā kriptovalūtu platformā", "category": "Finanses", "body": "Jau pagājušā gada pavasarī, kad sabruka “Terra/Luna” kriptovalūta un ar to saistītais uzņēmums, tika lēsts, ka no tirgus pazuda 450 miljardi ASV dolāru, digitālajām monētām strauji zaudējot vērtību. Katras nākamās nedienas izmaksāja vēl miljardus tiem investoriem, kas laikus nebija aizgājuši no šī nestabilā tirgus.  Tas arī ir viens no iemesliem, kāpēc, kā jau iepriekš “ Delfi Bizness ” rakstījis, gan Eiropā, gan ASV, gan arī citviet pasaulē tiek ieviesti un meklēti jauni veidi, kā regulēt nozari. Nu regulatori ir vērsušies pret pasaulē lielāko kriptovalūtu biržu “Binance”. Amerikāņiem nav atļauts spekulēt ar kriptovalūtu cenas izmaiņām, ja pašiem nepieder šīs konkrētās kriptovalūtas. Kā raksta CNN, amerikāņu komisija – uzraugs, kas atbild par preču nākotnes līgumu tirdzniecības tirgu (Commodity Futures Trading Commission – CFTC), uzskata, ka “Binance” ir ne tikai ļāvusi amerikāņiem to darīt, bet arī īpašiem klientiem mācījusi, kā apiet ierobežojumus.  Komisija, kas regulē ASV atvasināto instrumentu tirdzniecību, sacīja, ka uzņēmums un tā izpilddirektors Čaņpeņs Žao “uzdeva saviem darbiniekiem un klientiem apiet kontroli, lai palielinātu korporatīvo peļņu”. Pats vadītājs šos pārmetumus noraida un raksta, ka pirmajā brīdī apsūdzība ir veidota, balstoties uz nepilnīgi aprakstītiem faktiem, kurus uzņēmums pilnā apjomā komentēs vēlāk. “Mēs plānojam arī turpmāk cienīt ASV un citus regulatorus visā pasaulē un sadarboties ar tiem,” raksta Žao.", "link": "https://www.delfi.lv/bizness/37293360/bankas_un_finanses/55388566/amerikanu-uzraugi-iecert-zobus-lielakaja-kriptovalutu-platforma"},
{"title": "Kurš kuru? Valsts konkurēs ar bankām iedzīvotāju naudas piesaistē", "category": "Finanses", "body": "Piedāvājot augstākas likmes nekā banku depozītiem, Valsts kase ar krājobligācijām plāno konkurēt ar bankām Latvijas iedzīvotāju naudas piesaistē. No privātpersonām šogad plānots piesaistīt pusmiljardu eiro, lai finansētu daļu valsts parāda. To, tiekoties ar medijiem marta beigās, atklāja  finanšu ministrs Arvils Ašeradens. Šā gada sākumā pieprasījums pēc krājobligācijām ir pieaudzis, un martā tajās bija ieguldīts divarpus reizes vairāk līdzekļu nekā 2022. gada nogalē, liecina dati. Taču, lai sasniegtu iecerēto mērķi – piesaistīt pusmiljardu eiro – finansējuma piesaistes temps jākāpina. Tādēļ Finanšu ministrija kopā ar Valsts kasi iecerējusi vairākas izmaiņas krājobligāciju iegādē. \"Delfi Bizness\" skaidro, kas ir krājobligācijas, kam tās ir pieejamas, un jautā finanšu ekspertam, cik izdevīgs ir šis piedāvājums, kā arī, vai šie plāni varētu izdoties.", "link": "https://www.delfi.lv/bizness/37293360/bankas_un_finanses/55389012/kurs-kuru-valsts-konkures-ar-bankam-iedzivotaju-naudas-piesaiste"},
{"title": "Vai drīzumā roboti investēs cilvēku vietā?", "category": "Finanses", "body": "Gada sākumā interese par mākslīgo intelektu un tā radītajām iespējām strauji samilza, jo \" Microsoft \" atbalstītā uzņēmuma \"Open AI\" risinājums \" ChatGPT \" daudzus pārsteidza. \"Robots\" spēja sarunāties un dot lietotājiem konstruktīvus un loģiskus padomus. \" Delfi Bizness \" jau rakstīja, ka f inanšu nozare aktīvi sāka meklēt veidus, kā ieguldīt  jaunajā tehnoloģiju izrāvienā, bet \" Google \" sita trauksmes zvanus bažās, ka \"Microsoft\" to apsteigs. Taču nu pastāv iespēja, ka naudu varēs pelnīt, ne tikai ieguldot uzņēmumos, kas izstrādā mākslīgajam intelektam nepieciešamās tehnoloģijas, bet arī liekot robotiem analizēt tirgu un ieguldīt naudu. Finanšu pasaulē ilgstoši ir meklēti dažādi algoritmi un sistēmas, kas varētu ļaut paredzēt, kad ir labākais investīciju brīdis, un leģendāro investoru kontekstā vienmēr spriests – tā ir veiksme vai prasmes, kas ļāvušas tiem šķietami apsteigt tirgu? Pērn ASV medijs NPR rakstīja par Ketiju Vudu, kas iepriekšējos gados pārsteidza Volstrītu ar īpaši veiksmīgiem darījumiem, bet pērn viņas pārvaldītā uzņēmuma \"Ark Invest\" fondi cieta zaudējumus 55% apmērā, kamēr \"S&P 500\" krita par apmēram 18%. Tagad cilvēku prāti varēs spēkoties ar robotu spēju aprēķināt mikrosvārstības un analizēt miljoniem datu vienību. Divi korejiešu pētnieki gatavojas publicēt akadēmisku rakstu ar nosaukumu \"Vai ChatGPT var uzlabot lēmumu pieņemšanu par ieguldījumiem? No portfeļa pārvaldības perspektīvas\" (\"Can \"ChatGPT\" Improve Investment Decision? From a portfolio management perspective\") un jau tagad pauduši, ka \"ChatGPT\" spēja izvēlēties kādu vienību no aktīvu kopas pārspēja nejaušu atlasi.", "link": "https://www.delfi.lv/bizness/37293360/bankas_un_finanses/55395574/vai-drizuma-roboti-investes-cilveku-vieta"},
{"title": "18% Latvijas iedzīvotāju, kuriem ir uzkrāts 'drošības spilvens', savu naudu iegulda biržās kotētos vērtspapīros", "category": "Finanses", "body": "18% Latvijas iedzīvotāju, kuriem ir uzkrāts \"drošības spilvens\", savu naudu iegulda biržās kotētos vērtspapīros, liecina pētījumu centra  SKDS  aptaujas, kas veikta pēc  Finanšu un kapitāla tirgus komisijas  ( FKTK ) pasūtījuma, rezultāti. 60% uzkrājumus uzglabā skaidrā naudā, 47% veic ieguldījumus 3.līmeņa pensiju fondā, savukārt 40% savus uzkrātos līdzekļus glabā bankas kontā. Ieguldījumus nekustamajā īpašumā minējuši 29% respondentu, bet citi finanšu uzkrājumu un ieguldījumu veidi ir minēti salīdzinoši retāk. Respondentu vērtējumā labākais finansiālo uzkrājumu glabāšanas veids ir ieguldījumi nekustamajā īpašumā – 85% respondentu norāda, ka tas ir kopumā labs finansiālo uzkrājumu glabāšanas veids. Lielākā daļa respondentu par kopumā labiem finansiālo uzkrājumu glabāšanas veidiem atzīst arī ieguldījumus dārgmetālos vai dārglietās (61%), uzkrājošo dzīvības apdrošināšanu (57%), skaidru naudu eiro (53%), investīcijas biznesā, kapitāla daļas uzņēmumos (52%), ieguldījumus mākslas priekšmetos (51%) un biržās kotētus vērtspapīrus (50%). 43% respondentu uzskata, ka noguldījums kādā no Latvijas bankām ir kopumā labs finansiālo uzkrājumu veids, skaidra nauda ārvalstu valūtās minēta 41% respondentu atbildēs, savukārt 14% minējuši kriptoaktīvus. Gandrīz trešdaļa respondentu (32%) seko līdzi saviem ieguldījumiem biržās kotētos vērtspapīros bieži/pastāvīgi. Savukārt neregulāri saviem ieguldījumiem seko līdzi 74% biržās kotēto vērtspapīru īpašnieki, 51% nekustamā īpašuma īpašnieku un 47% respondentu, kas iegulda 3. līmeņa pensiju fondā. 44% respondentu, veicot ieguldījumus, kopumā mēdz izvirzīt kādus ļoti konkrētus finansiāla rakstura mērķus, kuri ir ar šo ieguldījumu jāsasniedz (dažkārt – 36%, vienmēr – 9%). 28% respondentu, veicot ieguldījumus, neizvirza konkrētus finansiāla rakstura mērķus. Šādus mērķus biežāk izvirza vīrieši un respondenti ar augstākiem ienākumiem. Populārākais informācijas avots, no kura aptaujas respondenti iegūst informāciju, lai pieņemtu ar finanšu ieguldījumiem saistītos lēmumus, – Latvijā bāzēti masu mediji (32%). Salīdzinoši bieži informācija tiek iegūta arī no Latvijas forumiem, domu apmaiņas vietnēm (22%), tirgus uzraugu interneta vietnēm (22%) un starptautiskajiem masu medijiem (22%). 18% respondentu informāciju, lai pieņemtu ar finanšu ieguldījumiem saistītos lēmumus, iegūst no tirgus organizētāja interneta vietnēm, bet 14% – no ārzemju forumiem, domu apmaiņas vietnēm. Lielākā daļa respondentu (56%) kopumā interesējas un izglītojas par ar ieguldījumiem saistītiem jautājumiem (diezgan reti – 32%, laiku pa laikam – 19%, bieži/pastāvīgi – 5%). 43% respondentu to nedara gandrīz vai pilnīgi nemaz. Biežāk par šādiem jautājumiem interesējas vīrieši, ģimenē latviski runājošie respondenti, respondenti ar augstāku izglītības un ienākumu līmeni. Kā galvenos iemeslus naudas uzkrājumu neieguldīšanai respondenti norādījuši 1) šobrīd pasaulē valdošo pārāk lielo nenoteiktību (76%); 2) kopējās inflācijas un energoresursu straujo sadārdzinājumu (71%); 3) uzkrātie līdzekļi ir paredzēti kādam konkrētam, tuvākajā laikā plānotam, tēriņam (65%), 4) uzkrātās naudas patlaban nav tik daudz, lai to būtu jēga kaut kur ieguldīt (73%), 5) trūkst viedokļu no uzticamiem avotiem par ieguldījumu tēmu, kas palīdzētu izvērtēt iespējas un pieņemt lēmumus (55%); 6) nav skaidru zināšanu, kur un kā var ērti un viegli ieguldīt uzkrātos līdzekļus (53%). Aptauja veikta 2022. gada vasarā, un tajā piedalījās 1003 respondentu, kuriem ir uzkrāts \"drošības spilvens\" vismaz divu mēnešalgu apmērā, vecumā no 23 līdz 65 gadiem.", "link": "https://www.delfi.lv/bizness/37293360/bankas_un_finanses/54820676/18-latvijas-iedzivotaju-kuriem-ir-uzkrats-drosibas-spilvens-savu-naudu-iegulda-birzas-kotetos-vertspapiros"},
{"title": "'Industra Bank' piešķīrusi 550 000 eiro aizdevumu 'ArtTek Baltia' nekustamā īpašuma iegādei Rīgā", "category": "Finanses", "body": "\" Industra Bank \" izsniegusi finansējumu 550 tūkstošu eiro apmērā flīžu un santehnikas vairumtirgotājam SIA \"ArtTek Baltia\" nekustamā īpašuma iegādei Rīgā, Ganību dambī 26, kas ļaus uzņēmumam attīstīt jaunu biznesa virzienu komerciālo telpu iznomāšanas jomā, informē banka. Pēc iegādes procesa pabeigšanas \"ArtTek Baltia\" plāno veikt ēkas energoefektivitātes paaugstināšanas darbus, kas ietvers arī siltināšanu, logu nomaiņu un saules paneļu uzstādīšanu, tādejādi veicot gan vizuālus, gan funkcionālus uzlabojumus. \"ArtTek Baltia\" ir viens no lielākajiem keramisko un porcelāna flīžu, stikla (stikla duškabīņu) un akmens mozaīkas piegādātājiem Latvijā. Uzņēmumam ir vairāk nekā 40 piegādātāji. \"Industra Bank\" valdes priekšsēdētājs Raivis Kakānis norāda, ka banka ir aktīva industriālo telpu finansēšanas tirgū un \"ArtTek\" ir viens no šī segmenta uzņēmumiem. Finansējums ļaus \"ArtTek Baltia\" diversificēt savu biznesu, radot jaunas biznesa telpas arī citiem uzņēmējiem.", "link": "https://www.delfi.lv/bizness/37293360/bankas_un_finanses/54580120/industra-bank-pieskirusi-550-000-eiro-aizdevumu-arttek-baltia-nekustama-ipasuma-iegadei-riga"},
{"title": "'Moller Auto' grupas uzņēmums sāk apdrošināšanas pakalpojumu izplatīšanu Latvijā", "category": "Finanses", "body": "Latvijas Bankas  apdrošināšanas brokeru reģistrā ir reģistrēta SIA \"Moller  Auto  Insurance Services\" un turpmāk tā nodrošinās apdrošināšanas brokera pakalpojumus auto dīlera \"Moller Auto\" klientiem Latvijā. Jaunā uzņēmuma izveidē investēti 100 tūkst. eiro, ziņo \"Moller Auto\". Sākotnēji tas piedāvās transportlīdzekļu apdrošināšanu privātpersonām un juridiskām personām ar nelielu autoparku, vēlāk pakalpojumu klāstu plānots būtiski paplašināt. Proti, nākamgad uzņēmums plāno nodrošināt pilna spektra apdrošināšanas brokera pakalpojumus ikvienam klientam, arī uzņēmumiem ar lieliem autoparkiem. Tad līdzās transportlīdzekļu apdrošināšanai būs pieejama arī veselības apdrošināšana, īpašuma apdrošināšana un citi veidi. \"Viens no \"Moller Auto\" stratēģiskajiem biznesa mērķiem ir kļūt par dīleru tīklu, kas ne vien tirgo jaunas un lietotas automašīnas, bet arī piedāvā virkni citu pakalpojumu, ar to palīdzību atvieglojot autovadītāju ikdienu. Tā kā apdrošināšana ir būtiska, lai sniegtu iespēju brīvi pārvietoties ar auto, un ir \"drošības spilvens\" dažādām dzīves situācijām gan privātajā dzīvē, gan biznesā, ir tikai likumsakarīgi, ka tā ir kļuvusi par daļu no mūsu sniegtajiem pakalpojumiem,\" stāsta \"Moller Auto\" uzņēmumu grupas izpilddirektore Baltijā Izīda Gerkena. \"Brokeru priekšrocība ir tā, ka spēsim rast klientiem personalizētus piedāvājumus, kas pielāgoti viņu nepieciešamībām, dzīvesstilam un biznesa specifikai. Jau šogad, saņemot nepieciešamās atļaujas, sāksim apdrošināšanas brokeru pakalpojumu sniegšanu arī Lietuvā un Igaunijā,\" atklāj SIA \"Moller Auto Insurance Services\" ģenerāldirektors Aigars Milts. Viņš arī uzsver, ka, sadarbojoties ar apdrošināšanas sabiedrībām, resursi tiks veltīti jaunu produktu veidošanā un klientu pieredzes pilnveidošanā. Piemēram, tuvākajā laikā tiem, kuri iegādāsies mazlietotas automašīnas, uzņēmums piedāvās iespēju iegādāties arī pagarināto garantiju. Proti, noslēdzoties \"Moller Auto\" vai ražotāja sniegtajai auto garantijai, to varēs pagarināt, izmantojot apdrošināšanas pakalpojumu. \"Moller Auto\" uzņēmumu grupa darbojas visās trīs Baltijas valstīs, Latvijā un Lietuvā pārstāvot automašīnu zīmolus \" Volkswagen \" un \" Audi \", Igaunijā \"Volkswagen\" zīmolu un \" Škoda \" autorizēto servisu. \"Moller Auto\" uzņēmumu grupu Baltijā veido desmit uzņēmumi – to kopējais apgrozījums Baltijā 2022. gadā bija 315 miljoni eiro, peļņa – 8,3 miljoni eiro.", "link": "https://www.delfi.lv/bizness/37293360/bankas_un_finanses/55399948/moller-auto-grupas-uznemums-sak-apdrosinasanas-pakalpojumu-izplatisanu-latvija"},
{"title": "'Swedbank' piešķir 35 miljonus eiro 'Elemental Business Centre' kompleksa būvniecībai", "category": "Finanses", "body": "\" Swedbank \" un nekustamo īpašumu attīstītājs AS \"Kapitel\" vienojušies par aizdevumu 35 miljonu eiro apjomā darījuma kompleksa \"Elemental Business Centre\" būvniecībai Rīgā, Skanstē. AS \"Kapitel\" kopējās investīcijas \"Elemental Business Centre\" ir virs 60 miljoniem eiro un projekts tiks pabeigts šī gada rudenī. Projektu raksturo ilgtspējas un inovatīvas būvniecības risinājumi. Biroju centrs pretendē uz BREEAM 'Outstanding' novērtējumu, tādējādi kļūstot par pirmo ēku Latvijā ar augstāko iespējamo novērtējumu, kā arī A+ energoklases sertifikātiem, kas atbilst \"Swedbank\" ilgtspējīga aizdevuma kritērijiem. \"Ilgtspējīgu un energoefektīvu risinājumu ieviešana jauno projektu īstenošanā kļūst par pašsaprotamu nozares praksi un telpu nomnieki pieprasa atbilstību augstākajiem standartiem,\" akcentē \"Swedbank\" Uzņēmumu pārvaldes vadītājs Jevgenijs Ivanovs. Šīs biroju ēkas spāru svētki tika svinēti aizvadītajā nedēļā. \"Elemental Business Centre\" veidos divas ēkas, kuru iznomājamā platība ir 21 tūkst. kvadrātmetru. Ekspluatācijā to plānots nodot šī gada rudenī. \"Kapitel\" ir viens no lielākajiem nekustamo īpašumu uzņēmumiem Baltijā ar vairāk nekā 25 gadu pieredzi un vairāk nekā 244 tūkst. kvadrātmetru nomas telpu portfeli. Tas attīsta un pārvalda tirdzniecības centrus, viesnīcas, biroju ēkas un loģistikas centrus. Latvijā uzņēmuma portfelī ir tādi projekti kā tirdzniecības centri \" Spice \" un \"Spice Home\", un Benjamiņu nams.", "link": "https://www.delfi.lv/bizness/37293360/bankas_un_finanses/55400048/swedbank-pieskir-35-miljonus-eiro-elemental-business-centre-kompleksa-buvniecibai"},
{"title": "Atbalstam lielo investīciju projektu īstenošanai papildu piešķirs 52,5 miljonus eiro", "category": "Finanses", "body": "Papildu atbalsta piešķiršanai tiks organizēta slēgta atlases kārta, kuras ietvaros tiks vērtēti visu to komersantu iesniegumi, kas saņemti Aizdevumu programmas 1. atlases kārtas ietvaros. Slēgtās kārtas ietvaros  LIAA  prioritāri vērtēs komersantu iesniegtajā pieteikumā norādīto kritēriju – plānotais preču vai pakalpojumu eksporta apjoms attiecībā pret plānoto attiecināmo izmaksu ieguldījumu apmēru, uz kuru pieteicējs pretendē. Attiecīgi visi pieteikumi tiks saranžēti pēc šī eksporta kritērija. Aģentūras lēmums tiks pieņemts, balstoties uz komersanta apstiprinājumu piedalīties slēgtajā kārtā, izmantojot pirmās atlases kārtā saņemtos dokumentus, t.i. komersants slēgtās kārtas ietvaros nevarēs mainīt pieteikumā jau iekļauto informāciju. Tāpat precizēts viens no kritērijiem atbalsta saņemšanai, nosakot, ka komersanta ieguldījumu apjomam pētniecībā un attīstībā uzņēmuma līmenī jābūt vismaz 250 000 eiro gadā, minētās investīcijas paredzot projekta pieteiktajā nozarē atbilstoši noteikumu minētājiem viedās specializācijas prioritārajiem virzieniem. Lai nodrošinātu ātrāku projektu izvērtēšanu un lēmuma pieņemšanu, \" Altum \" varēs uzsākt projektu vērtēšanu pirms LIAA lēmuma par investīciju projektiem, kuri turpmāk izvērtējami finansējuma pieprasījumam. \"Altum\" atbalstu nepiešķirs komersantiem, kuri uz lēmuma par atbalsta piešķiršanu brīdi nebūs vidējs vai liels komersants, attiecīgi komersanta statusa atbilstības pārbaudei jābūt iespējamai līdz lēmuma pieņemšanai. Ja komersants vai investīciju projekts neatbildīs atbalsta programmas nosacījumiem, \"Altum\" pieņems lēmumu par atteikumu finansēt komersanta investīciju projektu. Līdz ar šodien apstiprinātājiem grozījumiem atbalsta programmā precizēts termiņš informācijas iesniegšanai – 1. kārtas dalībniekiem noteikts pienākums iesniegt visu nepieciešamo informāciju \"Altum\" līdz 30. novembrim un slēgtās kārtas ietvaros – divu mēnešu laikā pēc aģentūras lēmuma. Vienlaikus noteikts, ka, lai saņemtu aizdevuma kapitāla atlaidi, komersantam pēcuzraudzības periodā būs pienākums izpildīt visus projekta pieteikumā norādītos rādītājus. Kā zināms, Aizdevumu programmas ietvaros uzņēmēji var saņemt atbalstu lieliem investīciju projektiem (t.i. kuri plāno veikt investīcijas vismaz 10 miljonu eiro apmērā) kombinētā finanšu instrumenta veidā. Uzņēmējiem pieejams aizdevums ar kapitāla atlaidi, t.i. pēc noteiktu kritēriju izpildes pēc projekta realizācijas tiek samazināta aizdevuma pamatsumma dzīvotspējīgu uzņēmējdarbības projektu īstenošanai.. Kapitāla atlaides pamatsummas dzēšanai maksimālais apmērs ir līdz 30% no aizdevuma summas, bet ne vairāk kā 10 miljonus eiro, kur pēc katra pēcuzraudzības gada par vienu trešdaļu var tikt samazināta \"Altum\" izsniegtā aizdevuma pamatsumma. Līdz šim Aizdevumu programmā \"Lielo un vidējo komersantu investīciju aizdevumi ar kapitāla atlaidi konkurētspējas veicināšanai\" ir noslēgusies pirmā atlases kārta, kuras ietvaros tika iesniegti 45 komersantu pieteikumi par kopējo attiecināmo izmaksu summu 1 436 444 260 eiro apmērā, un pieteikto kapitāla atlaides apmēru 275 469 335 eiro. Par pieejamo finansējumu iespējams atbalstīt 14 komersantus, ņemot vērā pieejamo finansējuma apmēru. Līdz ar Likumu \"Grozījumi Pret Ukrainu vērstās Krievijas militārās agresijas dēļ piemēroto sankciju un pretpasākumu izraisīto ekonomisko seku pārvarēšanas atbalsta likumā\", kas stājās spēkā 2022. gada 1. oktobrī, ir pieņemts lēmums novirzīt Aizdevumu programmai papildus līdzekļus 52,5 milj. EUR apmērā, tādējādi Aizdevumu programmas īstenošanai kopumā paredzētais finansējums ir 152 065 000 EUR. Attiecīgi līdz ar šodien apstiprinātajiem grozījumiem MK noteikumos minētais finansējums iekļauts Aizdevumu programmā un noteikta kārtība, kā Aizdevumu programmas papildu finansējums tiks izmantots.", "link": "https://www.delfi.lv/bizness/37293360/bankas_un_finanses/54853380/atbalstam-lielo-investiciju-projektu-istenosanai-papildu-pieskirs-52-5-miljonus-eiro"},
{"title": "'Luminor' eksperts: videi un sabiedrībai draudzīgi ieguldījumi ilgtermiņā būs drošāki pret riskiem", "category": "Finanses", "body": "Sākot sarunu, man šķiet, vajag saprast, kas ir ilgtspējīgas investīcijas? Es, gatavojoties intervijai, lasīju, kā to apraksta dažādas bankas un eksperti un kopumā izpratne ir ļoti dažāda. Tā vienkāršoti, skatoties no zemākā līmeņa, ilgtspējīgi ieguldījumi (ESG) ir tādi, kas nenodara pāri klimatam, sabiedrībai. Ja mēs runājam tieši par ieguldījumiem, tad Eiropā ir salīdzinoši jauns regulējums, kurš nosaka, kas tad ir uzskatāms par ilgtspējīgu ieguldījumu. Tur ir divas kategorijas, lai to varētu uzskatīt par ilgtspējīgu. Tātad ir ieguldījumi, kas ņem vērā, jau minēto, ESG kritēriju. Šis ir tāds brīvāks formulējums. Tas nozīmē, ka ieguldījums vai produkts tiek veidots balstoties uz kaut kādiem kritējiem. Piemēram, izslēdzot naftas kompānijas no indeksa, vai neieguldot uzņēmumos, kas darbojas citās šaubīgās nozarēs, jau sanāk, ka produkts atbilst šiem principiem. Otrs līmenis, kas ir jau augstāks, ir ieguldījumi, kas veicina ilgtspēju. Proti, viņi pēc savas būtības veicina ilgtspēju, piemēram, palīdz samazināt izmešus. Jāpiebilst, ka Eiropa ir vistālāk šajos jautājumos. Ja skatāmies globāli, ASV ir pāris soļus atpakaļ. Viņiem šīs tēmas ir mazāk populāras un arī regulējums vēl tikai tiek veidots. Runājot par globālo situāciju un ASV, zinām, ka ASV ļoti spēcīgi iespaido globālos finanšu tirgus – vai tas, ka mēs Eiropā esam priekšā, kaut ko būtiski var ietekmēt, vai jāgaida, kamēr amerikāņi tiks līdz šim? Reģionam vai valstij ir liela motivācija nodarboties ar to saukto “free-riding”, jo tas labums, ko mēs kā atsevišķs uzņēmums varam pienest globāli it kā ir mazs, bet, sevi neierobežojot ar sociālo atbildību, nastu varam nodot citiem. Piemēram, ja Ķīna atliek regulu ieviešanu, viņu nasta būs jānes pārējais pasaulei.", "link": "https://www.delfi.lv/bizness/37293360/bankas_un_finanses/54603284/luminor-eksperts-videi-un-sabiedribai-draudzigi-ieguldijumi-ilgtermina-bus-drosaki-pret-riskiem"},
{"title": "Būs pieejams jauns pensiju produkts; uzkrājumus varēs 'ņemt līdzi' uz citu valsti", "category": "Finanses", "body": "Aiga nesen sākusi savas darba gaitas Latvijā, taču viņas mērķis ir ceļot un atrast darbu arī citās Eiropas valstīs. Vienlaikus viņa satraucas par savu pensiju nākotnē un domā par papildus uzkrājumu veidošanu, taču kā to visu saorganizēt, regulāri pārbraucot no vienas valsts uz citu? Nākotnē šis jautājums tiks risināts ar jaunu pensiju produktu, kuru varēs paņemt līdzi no vienas Eiropas Savienības (ES) valsts uz citu.", "link": "https://www.delfi.lv/bizness/37293360/bankas_un_finanses/53944207/bus-pieejams-jauns-pensiju-produkts-uzkrajumus-vares-nemt-lidzi-uz-citu-valsti"},
{"title": "'Ignitis' vadītājs: zaļā enerģija nāk ar pavisam citu cenu līmeni", "category": "Finanses", "body": "Lietuvas enerģētikas uzņēmums \"Ignitis Group\" plāno līdz 2030. gadam Latvijā ieguldīt 700 miljonu eiro atjaunojamās enerģijas projektos. Uzņēmuma vadītājs Darjus Maikštēns sarunā ar \"Nākotnes kapitālu\" sola, ka pirmais no projektiem sāks darboties jau 2025. gadā. \"Šobrīd Latvijā attīstām 1,3 GW lielu atjaunojamās enerģijas portfeli. No tiem 600 MW jau atrodas noslēguma fāzē, kas nozīmē, ka elektrība nonāks tīklā jau 2025. gadā,\" saka Maikštēns, norādot, ka jau šobrīd uzņēmumam pieder 16% no biznesa klientu (jeb B2B) elektrības tirgus un 12% no privātpersonu (B2C) tirgus daļas, ko Latvijā izplata valstij daļēji piederošais telekomunikāciju uzņēmums \"Tet\". Uzņēmuma vadītājs iezīmē, ka lietuviešu enerģijas kompānijai ir lieli plāni Baltijā un tos varēs realizēt izmantojot zaļo enerģiju.  \"\"Ignitis\" zīmols vienmēr ir saistīts ar ļoti augstu kvalitāti, klientu atbalstu un produktu elastību. Bet, tā kā mēs attīstāmies arī Latvijā, biznesa centrā ir ļoti liels zaļās enerģijas portfelis,\" stāsta Maikštēns un piebilst, ka \"zaļās enerģijas portfelis rada pilnīgi jaunu cenu līmeni.\" Proti, sākotnēji atjaunojamo enerģiju esot bijis dārgi saražot. Tāpēc gan \"Ignitis\", gan citiem ražotājiem bija vajadzīgs atbalsts no valsts un Eiropas fondiem, taču  tehnoloģijām attīstoties situācija ir mainījusies.", "link": "https://www.delfi.lv/bizness/37293360/bankas_un_finanses/55397414/ignitis-vaditajs-zala-energija-nak-ar-pavisam-citu-cenu-limeni"},
{"title": "Apdrošinātāji atgūstas no pandēmijas ietekmes; paredz jaunu pakalpojumu attīstību", "category": "Finanses", "body": "Apdrošināšanas nozare, pēc pandēmijas laikā piedzīvotā pieprasījuma samazinājuma, atkal piedzīvo izaugsmi. Nozares uzņēmumi nākamajā gadā prognozē mērenu pieprasījuma pieaugumu, taču atsevišķos apdrošināšanas veidos visdrīzāk kāpums būs straujāks nekā vidējā tirgus izaugsme, tāpat paredzams, ka nākotnē attīstīsies jaunie, līdz šim ne tik populārie apdrošināšanas veidi. Kopumā ES apdrošinātāju maksātspējas normas, pēc kurām mēra to drošības līmeni, nav ievērojami samazinājušās. Tomēr ir pieaudzis riska līmenis, kuru virza rentabilitātes samazinājums. Papildus novērojami klimata apstākļu izmaiņu virzīti atlīdzību izdevumi. Piemēram, šī gada plūdu zaudējumi Vācijā sasniedz 8 miljardus, bet visā Eiropā – 12 miljardus eiro. Par laimi, šādi gadījumi Latviju nav skāruši, bet papildu spiediens no pārapdrošinātājiem par šo jautājumu ir sagaidāms Lielākais veids pēc prēmiju apmēra šajā gadā Latvijā bija dzīvības apdrošināšana ar 96,2 miljoniem eiro un 1,8% pieaugumu, kam cieši uz pēdām seko veselības apdrošināšana ar 89,3 miljoniem eiro, aprēķinājusi LAA.", "link": "https://www.delfi.lv/bizness/37293360/bankas_un_finanses/53890935/apdrosinataji-atgustas-no-pandemijas-ietekmes-paredz-jaunu-pakalpojumu-attistibu"},
{"title": "'Puto' un 'prof.lv' plāno kotēt akcijas biržā", "category": "Finanses", "body": "Tiešsaistes būvmateriālu un dzīvesstila preču tirgotājs SIA \"prof.lv\" un automazgātavu tīkls AS \"Puto\" plāno kotēt uzņēmumu akcijas biržā un noslēguši līgumus ar Centrālo finanšu un līgumu aģentūru (CFLA) par  Eiropas Savienības  (ES) līdzfinansējuma piesaisti šim mērķim, pavēstīja CFLA pārstāvji. Saskaņā ar noslēgto līgumu \"prof.lv\" saņems ES fondu finansējumu 98 750 eiro. Privātais finansējums ir 98 750 eiro, kopējās projekta attiecināmās izmaksas - 197 500 eiro. Kopējās projekta izmaksas ir 238 975 eiro, tostarp neattiecināmās izmaksas - 41 475 eiro. Projekta mērķis ir veicināt \"prof.lv\" biznesa attīstību, sagatavojot uzņēmumu akciju sākotnējam publiskajam piedāvājumam (IPO), atbalstot uzņēmuma finanšu līdzekļu piesaisti kapitāla tirgos. \"prof.lv\" nākamo gadu attīstības plāns paredz uzņēmuma dziļāku procesu digitalizāciju, uzņēmuma darba kapitāla paplašināšanu un starptautiskās ietekmes iegūšana ārpus Latvijas tirgus. Uzņēmuma attīstības plāna realizēšanai ir nepieciešams finansējums 2,5 līdz trīs miljonu eiro apmērā, ko uzņēmums plāno piesaistīt, emitējot jaunas uzņēmuma akcijas un pārdot tās biržā IPO ietvaros. \"prof.lv\" projekts jārealizē līdz 2023.gada 31.decembrim, pārveidojot uzņēmumu par akciju sabiedrību, veicot IPO un sākot akciju kotēšanu \" Nasdaq \" biržas \"First North\" tirgū. \"prof.lv\" plāno biržā piesaistīt vismaz 2,5 miljonu eiro privāto finansējumu. Savukārt \"Puto\" saņems ES fondu finansējumu 97 500 eiro apmērā. Privātais finansējums ir 97 500 eiro, projekta kopējās attiecināmās izmaksas ir 195 000 eiro, kas ir arī kopējās projekta izmaksas, jo neattiecināmo izmaksu nav. Projekta mērķis ir iekļaut \"Puto\" akcijas tirdzniecībai \"Nasdaq\" \"First North\" Alternatīvajā tirgū, izlaižot jaunas akcijas vismaz 500 000 eiro vērtībā. Projektam ir viena darbība jeb aktivitāte, kas ietver akciju kapitāla palielināšanu, emisijas organizēšanu un kotācijas uzsākšanu biržā. Projekta ilgums ir 16 mēneši, tas ir, no 2022.gada septembra līdz 2023.gada decembrim. SIA \"prof.lv\" 2021.gadā strādāja ar 15,714 miljonu eiro apgrozījumu un guva 358 836 eiro peļņu, liecina \"Firmas.lv\" informācija. Uzņēmums reģistrēts 2010.gadā un līdz 2022.gada aprīlim strādāja ar nosaukumu SIA \"Uniserviss\". \"prof.lv\" pamatkapitāls ir 10 000 eiro, uzņēmuma īpašnieki vienādās daļās ir Mārtiņš Ozoliņš un Ervins Batarāgs. AS \"Puto\" reģistrēta 2022.gada maijā, uzņēmuma pamatkapitāls ir 4 488 284 eiro. Publicētais akcionāru saraksts rāda, ka 46,78% \"Puto\" akcijas pieder komandītsabiedrībai \"Expansion Capital Fund AIF\", savukārt 41,75% - \"CW investments\" no Lietuvas. Minētajam lietuviešu uzņēmumam Latvijā pieder arī pirms teju 20 gadiem reģistrētais nekustamo īpašumu jomā strādājošais SIA \"RV-Brīvība\", kas atrodams arī \"Puto\" akcionāru sarakstā. \"Puto\" patiesais labuma guvējs ir Ūdo Oga, kurš jaunreģistrēto uzņēmumu kontrolē gan caur \"RV-Brīvība\", gan caur \"CW investments\".", "link": "https://www.delfi.lv/bizness/37293360/bankas_un_finanses/54693392/puto-un-proflv-plano-kotet-akcijas-birza"},
{"title": "Piešķir 1,35 miljonu eiro finansējumu būvmateriālu tirgotājam", "category": "Finanses", "body": "\" Luminor \" banka piešķīrusi finansējumu 1,35 miljonu eiro apmērā būvniecības materiālu tirgotājam SIA \"Vides tehnika\". Aizdevums paredzēts uzņēmuma apgrozāmo līdzekļu palielināšanai, faktoringam, transportlīdzekļu līzingam un aizdevuma segšanai par nekustamo īpašumu, ziņo banka. SIA \"Vides tehnika\" nodarbojas ar siltumizolācijas un ar ēku siltināšanu saistīto būvmateriālu un iekārtu tirdzniecību. \"Pēdējie gadi būvniecības nozarei un ar to saistītajiem uzņēmumiem nesa daudz izaicinājumus – piegādes ķēžu traucējumi un inflācijas kāpums radījis papildu slogu. Pateicoties profesionālai uzņēmuma pārvaldībai,\" Vides tehnika\" ir spējusi dažādot savus ienākumus un saglabāt labus finanšu rādītājus. Uzņēmums galvenokārt piedāvā ekoloģiskus, dabai draudzīgus materiālus un izmanto ilgtspējīgus risinājumus, kas tiek novērtēts ilgtermiņā,\" komentē \"Luminor\" Korporatīvā departamenta vadītāja Ilze Zoltnere SIA \"Vides tehnika\" lielāko daļu preču sortimenta piegādā no ārvalstīm. Būvniecības sezonas laikā uzņēmums palielina krājumu apjomus, lai klientiem nodrošinātu būvmateriālu nepārtrauktu pieejamību – galvenokārt kokšķiedras izolācijas plātņu plašu sortimentu. Tāpat uzņēmums piedāvā celtniecības plēves, būvmateriālus, līmes un līmlentes, apkures sistēmas, santehniku un citas preces. \"Neskatoties uz ekonomiski izaicinošo laiku, esam saskatījuši uzņēmuma attīstības iespējas, kam nepieciešams bankas līdzfinansējums. Plānojam atjaunot savu tehnikas un auto parku, palielināt preču apjomu, lai spētu nodrošināt pieprasījumu, kā arī piedāvāt sadarbības partneriem izdevīgākus norēķinu nosacījumus, lai kāpinātu noieta apjomus. Papildu apgrozāmie līdzekļi noderēs, lai nodrošinātu nepārtrauktu norēķinu plūsmu ar piegādātājiem, un bankas atbalsts to ļaus īstenot,\" atklāj SIA \"Vides tehnika\" īpašnieks un vadītājs Didzis Eglītis. Uzņēmums ir dibināts 2008. gadā. Tā preču klāstā ir daudz videi draudzīgu un ekoloģisku siltināšanas materiālu. SIA \"Vides tehnika\" veic arī ēku siltināšanu visā Latvijā.", "link": "https://www.delfi.lv/bizness/37293360/bankas_un_finanses/55400380/pieskir-1-35-miljonu-eiro-finansejumu-buvmaterialu-tirgotajam"},
{"title": "Finansējuma nepieejamības dēļ potenciālie eksporta čempioni paliek bez izrāviena", "category": "Finanses", "body": "Papildus negatīvu lomu spēlē arī kredītu maksājumu pieaugums, kas daļai aizņēmēju nogriež pieeju finansējumam.  \"Latvija no kaimiņvalstīm atpaliek aizvien vairāk, gan eksportspēja, gan ražojošās nozares ir daudz mazākas nekā kaimiņvalstīm,\" trešdien Saeimas Tautsaimniecības, agrārās, vides un reģionālās politikas komisijas sēdē sacīja Latvijas darba devēju konfederācijas (LDDK) prezidents un zivju pārstrādes uzņēmuma SIA \"Karavela\" līdzīpašnieks Andris Bite, norādot, ka ierobežotā kreditēšana tajā spēlē lielu lomu. Tādēļ Saeimas deputāti plāno arī turpmāk diskutēt par to, kā veicināt kreditēšanu, tai skaitā, iespējams, pārskatot banku sektora regulējumu.", "link": "https://www.delfi.lv/bizness/37293360/bankas_un_finanses/55401392/finansejuma-nepieejamibas-del-potencialie-eksporta-cempioni-paliek-bez-izraviena"},
{"title": "'Bitcoin' beidzot pelna naudu. 'Nākotnes kapitāls' salīdzina portfeļus", "category": "Finanses", "body": "Pēdējo mēnešu satricinājumi banku sektorā  nav atstājuši būtisku ietekmi uz \"Nākotnes kapitāla\" vadītāju Baltijas un ASV akciju vērtību, bet, kā pamanījis Raivis Vilūns, pirmoreiz kopš pērnā pavasara \" Bitcoin \" viņa portfelī uzrāda pozitīvu virzību. Savukārt Konstantīns Kuzikovs apsver obligāciju iegādi. Raidījuma sākumā “Delfi” valdes priekšsēdētājs un raidījuma vadītājs Konstantīns Kuzikovs atgādina, ka ieguldījumi tiek veikti ar domu tos turēt desmit gadus. Attiecīgi, pat ja šobrīd tie nenes iecerētos rezultātus, tas nenozīmē, ka ieplānotais 8–12% vidējais ienesīgums abiem vadītājiem ir nesasniedzams. Tas atspoguļojas arī portfeļos: ja pērn bija ievērojami kritumi, tad šogad, neskatoties uz to, ka Kuzikova portfelis atpaliek no “S&P 500” indeksa, kas pieaudzis par 4,9%, ir vērojama pozitīva tendence. Savukārt, atbildot uz otra vadītāja Vilūna jautājumu, vai finanšu sektora viļņošanās, ko iezīmēja vairāku banku sabrukums, parādījās viņa portfelī, Kuzikovs ir lakonisks: “Kopumā es nejutu ietekmi.” Viņš drīzāk esot pamanījis pozitīvu ietekmi, jo portfelī ir arī akcijas, kas nav kritušas un ir pat izaugušas. “Puse no akcijām ir “zaļajā zonā”, tas nozīmē – ienes man kaut kādu labumu,” saka Kuzikovs, norādot, ka kopumā  attiecība starp pelnošajām un negatīvajām akcijām nav būtiski mainījusies.", "link": "https://www.delfi.lv/bizness/37293360/bankas_un_finanses/55400162/bitcoin-beidzot-pelna-naudu-nakotnes-kapitals-salidzina-portfelus"},
{"title": "Akcijas gan krīt, gan aug", "category": "Finanses", "body": "Analītiķi minēja datus par ASV rūpnieciskās aktivitātes zemāko līmeni kopš 2020.gada maija un jaunu ASV darba piedāvājumu skaita samazināšanos kā jaunāko pazīmi par pasaules lielākās ekonomikas atdzišanu. Investori arī ņēma vērā \"JPMorgan Chase\" vadītāja Džeimija Daimona vēstuli akcionāriem, kurā brīdināts, ka banku krīze \"vēl nav beigusies\" un ka inflācija var saglabāties augstā līmenī, tādējādi pagarinot augstāku procentlikmju periodu. Britu mārciņas vērtība pret ASV dolāru sasniedza 10 mēnešu augstāko līmeni, ko veicināja labi Lielbritānijas ekonomikas dati. Neskaidrās perspektīvas sekmēja pieprasījumu pēc zelta, kura cena sasniedza gada augstāko līmeni, pieaugot par 2% līdz 2040 ASV dolāriem par unci. ASV biržu indekss \"Dow Jones Industrial Average\" otrdien kritās par 0,6% līdz 33 402,38 punktiem, indekss \"Standard & Poor's 500\" saruka par 0,6% līdz 4100,60 punktiem, bet indekss \" Nasdaq  Composite\" samazinājās par 0,7% līdz 12 126,33 punktiem. Londonas biržas indekss FTSE 100 otrdien kritās par 0,5% līdz 7634,52 punktiem, Frankfurtes biržas indekss  DAX  30 pieauga par 0,1% līdz 15 603,47 punktiem, bet Parīzes biržas indekss CAC 40 nemainījās un bija 7344,96 punkti. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 0,4% līdz 80,71 ASV dolāram par barelu. \"Brent\" markas jēlnaftas cena Londonas biržā nemainījās un bija 84,94 dolāri par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 9,34% līdz 46,57 eiro par megavatstundu. Eiro vērtība pret ASV dolāru otrdien pieauga no 1,0908 līdz 1,0963 dolāriem par eiro, britu mārciņas vērtība pret ASV dolāru kāpa no 1,2420 līdz 1,2498 dolāriem par mārciņu, bet ASV dolāra vērtība pret Japānas jenu samazinājās no 132,35 līdz 131,65 jenām par dolāru. Eiro vērtība pret britu mārciņu kritās no 87,79 līdz 87,65 pensiem par eiro.", "link": "https://www.delfi.lv/bizness/37293360/bankas_un_finanses/55403288/akcijas-gan-krit-gan-aug"},
{"title": "EY divus gadus būs liegts Vācijā kā jaunus klientus pieņemt biržā kotētus uzņēmumus", "category": "Finanses", "body": "Vācijas  revīzijas uzraudzības iestādes Apas pieņemtais lēmums paredz arī naudas sodu 500 000 eiro apmērā EY un no 23 000 eiro līdz 300 000 eiro katram no pieciem pašreizējiem un bijušajiem atbildīgajiem uzņēmuma darbiniekiem. Pirmdienas rītā izplatītajā paziņojumā Apas norādīja, ka tā \"uzskata par pierādītiem profesionālo pienākumu pārkāpumiem \"Wirecard\" un \"Wirecard Bank\" revīziju veikšanā no 2016. līdz 2018. gadam, nesniedzot sīkāku informāciju par pārkāpumiem. Saskaņā ar regulatora lietu pārzinātāju teikto, pagaidām nav pieņemts oficiāls lēmums par to, vai EY ir rīkojusies ar nodomu vai tikai nolaidības dēļ, kas būs galvenais jautājums, lemjot par uzņēmuma kriminālatbildību un civiltiesisko atbildību. Vēstulē, ko EY partneriem nosūtījis EY augstākā līmeņa vadītājs Endijs Boldvins (Andy Baldwin) un ar kuru iepazinās \"Financial Times\", sankcijas tika nosauktas par \"bargām\". \"Šis ir bijis ļoti sarežģīts gadījums mūsu organizācijai un jo īpaši EY Vācijai,\" viņš sacīja un piebilda: \"Ar šo revīziju EY Vācija nevar lepoties.\" Konrāds Dafijs, Vācijas patērētāju lobiju grupas \"Finanzwende\" eksperts, uzsvēris: \"Šis sods ir skaidrs signāls.\" Viņš piebilda, ka regulators ilgu laiku ir bijis pārāk maigs pret \"Wirecard\" un ka tam būtu jārīkojas \"izlēmīgāk\". Aizliegums uz diviem gadiem ir diezgan bargs sods, kādu Vācijā līdz šim neesam redzējuši,\" sacīja Vācijas Valsts revidentu institūta IDW priekšsēdētājs Klauss Peters Naumanns. Pēc skandāla Vācija palielināja visu revidentu atbildību un pastiprināja nozares regulējumu. Apas un Vācijas finanšu uzraudzības iestādei BaFin ir piešķirtas lielākas pilnvaras, un valdība ir dubultojusi maksimālo sodu par profesionālās ētikas pārkāpumiem līdz 1 miljonam eiro. Pēc \"Wirecard\" sabrukuma 2020. gadā Apas iesniedza kriminālo sūdzību pret vairākiem EY revīzijas partneriem, atsaucoties uz pierādījumiem, ka uzņēmums, iespējams, ir apzināti sniedzis faktiski nepareizus revīzijas atzinumus. Prokurori izmeklē šo lietu, bet vēl nav izvirzījuši apsūdzības. Priekšsēdētājs krimināllietā pret bijušo \"Wirecard\" vadītāju Markusu Braunu un diviem citiem augstākā līmeņa vadītājiem ir kritizējis EY par to, ka tā, iespējams, nav rīkojusies, ņemot vērā pierādījumus par krāpšanu Vācijas maksājumu grupā. \"Wirecard\" 2020. gada jūnijā bankrotēja, un tas bija viens no lielākajiem pēckara grāmatvedības skandāliem Eiropā pēc tam, kad tika atklāts, ka puse no tās ieņēmumiem un 1,9 miljardi eiro uzņēmuma naudas līdzekļu neeksistē. Vairāk nekā desmit gadus uzņēmums bija saņēmis EY revīzijas ziņojumus bez piezīmēm. EY Vācija paziņojumā norādīja, ka tā \"rūpīgi\" izskatīs Apas lēmumu, bet vēl nav saņēmusi detalizētu juridisko secinājumu. \"Mēs paužam nožēlu, ka \"Wirecard\" krāpšana netika atklāta agrāk, bet mēs esam guvuši svarīgas mācības no šīs lietas,\" sacīja uzņēmums, piebilstot, ka tas ir veicis \"nozīmīgus pasākumus\", lai uzlabotu revīzijas kvalitāti un riska pārvaldību. Uzņēmums ir arī izveidojis jaunu vadības komandu un ieviesis papildu kontroles mehānismus. \"\"EY Germany\" šodien ir citāda organizācija,\" sacīja uzņēmums, piebilstot, ka tas pilnībā sadarbojās ar Apas izmeklēšanā.", "link": "https://www.delfi.lv/bizness/37293360/bankas_un_finanses/55405088/ey-divus-gadus-bus-liegts-vacija-ka-jaunus-klientus-pienemt-birza-kotetus-uznemumus"},
{"title": "Lietuvas valdība atbalsta pagaidu solidaritātes maksu bankām", "category": "Finanses", "body": "Lietuvas  valdība trešdien atbalstīja Finanšu ministrijas ierosinātos likuma grozījumus, kas paredz bankām noteikt pagaidu solidaritātes maksu, lai iegūtos līdzekļus izmantotu militārās mobilitātes un infrastruktūras projektiem. Balsojumā atturējās ekonomikas un inovāciju ministre Aušrine Armonaite no liberālās Brīvības partijas, uzsverot, ka šāds lēmums apdraud investīciju vidi. Valdība nolēma lūgt Seimu šos grozījumus izskatīt steidzamības kārtībā. Finanšu ministre Gintare Skaiste iepriekš norādīja, ka solidaritātes maksa attieksies tikai uz neparedzēto tīro procentu ieņēmumu daļu. Tiek plānots, ka tīrie procentu ieņēmumi, neskaitot jaunos kredītus, pēc solidaritātes maksājuma varēs par 15% pārsniegt 2022.gada rādītāju. Ja tie būs mazāki, arī solidaritātes maksājums tiks samazināts atbilstoši. Pēc Lietuvas  Konkurences padomes  ieteikuma nodeva tiks attiecināta uz visām bankām, neņemot vērā iepriekš plānoto 400 miljonu eiro jeb 1% no kopējā rezidentu noguldījumu apmēra slieksni. Tiek prognozēts, ka Lietuvas banku peļņa šogad varētu sasniegt vienu miljardu eiro salīdzinājumā ar 300-400 miljoniem eiro citus gadus. Banku virspeļņa ir saistīta ar procentu likmju kāpumu un citiem no uzņēmuma biznesa lēmumiem neatkarīgiem faktoriem, tādēļ  Finanšu ministrija  un centrālā banka ierosinājušas ieviest bankām pagaidu solidaritātes maksu. Solidaritātes maksas apmērs bankām būs mazāks, ja tās palielinās noguldījumu procentu likmes un samazinās aizdevumu procentu likmes. Plānots, ka, iekasējot solidaritātes maksu, valsts trīs gados saņems 410 miljonus eiro - 130 miljonus eiro 2023.gadā, 230 miljonus eiro 2024.gadā un 50 miljonus eiro 2025.gadā. Likumprojektā teikts, ka šie līdzekļi tiks izmantoti, lai finansētu militārās mobilitātes projektus un divējādās pielietojamības infrastruktūras projektus, kā arī militārās infrastruktūras projektus.", "link": "https://www.delfi.lv/bizness/37293360/bankas_un_finanses/55407634/lietuvas-valdiba-atbalsta-pagaidu-solidaritates-maksu-bankam"},
{"title": "Kāpēc ieguldīt 'Ignitis' akcijās? 'Nākotnes kapitāls' iztaujā valdes priekšsēdētāju", "category": "Finanses", "body": "Pagājušajā gadā zaļās enerģijas jautājums, kas saistībā ar klimata pārmaiņām jau tika apspriests gana intensīvi, saasinājās, jo  Krievijas iebrukums Ukrainā  lika Eiropai saprast, ka arī uz dabasgāzi ilgtermiņā nevar paļauties.  Baltija, iespējams, šo jautājumu izjuta vēl asāk, tāpēc nav pārsteigums, ka lielākie elektroenerģijas ražotāji visās trijās valstīs aktīvi meklē veidus, kā palielināt zaļās enerģijas komponenti. Viens no tādiem uzņēmumiem ir “Ignitis”, kas plāno līdz 2030. gadam Latvijā veikt 700 miljonu eiro investīcijas atjaunīgās enerģijas projektos.  “Mēs esam atšķirīgi,” saka uzņēmuma vadītājs Maikštēns, atbildot uz jautājumu, ko viņa pārstāvētais uzņēmums piedāvā citādu nekā “Latvenergo” un “Enefit”.  “Ir sarežģīti salīdzināt “Ignitis” ar “Latvenergo”, jo “Latvenergo” netiek kotēts biržā. Kotējot uzņēmumu biržā, ir jābūt spēcīgai korporatīvajai pārvaldei, tāpat cita līmeņa caurskatāmībai, pārskatiem un procesiem. Tā kā “Latvenergo” vēl netiek kotēts biržā, mēs nevaram to komentēt,” saka uzņēmuma vadītājs, piebilstot, ka cer – Latvijas līderis arī drīzumā nonāks biržā.", "link": "https://www.delfi.lv/bizness/37293360/bankas_un_finanses/55400832/kapec-ieguldit-ignitis-akcijas-nakotnes-kapitals-iztauja-valdes-priekssedetaju"},
{"title": "Kuri uzņēmumi ir lielākie nodokļu maksātāji?", "category": "Finanses", "body": "Balstoties uz Valsts ieņēmumu dienesta ( VID ) publiskoto informāciju, \" Lursoft \" aprēķinājis, ka 2022. gadā uzņēmumi nodokļos valsts kopbudžetā samaksājuši 9,86 miljardus eiro, tostarp 3,29 miljardus eiro valsts sociālās apdrošināšanas obligātajās iemaksās un 1,72 miljardus eiro iedzīvotāju ienākuma nodoklī. Lielākās nodokļu iemaksas veikuši degvielas tirgotāji, tiesa, mainījies saraksta līderis. \"Lursoft' izpētījis, ka VID administrētajos nodokļos pagājušajā gadā visvairāk samaksājusi SIA \"Orlen Latvija\" (278,95 milj. EUR), kas iepriekšējos gados atradās trešajā pozīcijā aiz SIA \"Neste Latvija\" un SIA \"Circle K Latvia\". Pēc samaksātā iedzīvotāju ienākuma nodokļa, kā arī valsts sociālās apdrošināšanas obligāto iemaksu apjoma arī 2022. gadā līderos ir abas lielās slimnīcas – SIA \"Rīgas Austrumu klīniskā universitātes slimnīca\" un VSIA \"Paula Stradiņa klīniskā universitātes slimnīca\". Informācija par uzņēmumu nodokļu iemaksām publicēta arī \"Lursoft\" izziņās, ļaujot analizēt ne tikai uzņēmumu samaksāto nodokļu apjomu 2022. gadā, bet arī salīdzināt to ar iepriekšējiem periodiem.", "link": "https://www.delfi.lv/bizness/37293360/bankas_un_finanses/55408414/kuri-uznemumi-ir-lielakie-nodoklu-maksataji"},
{"title": "'Nākotnes kapitāls': Portfeļa izmaiņas uz 2023. gada četrpadsmito nedēļu", "category": "Finanses", "body": "Nedēļas laikā “S&P 500” turpināja pieaugt. Nedēļas laikā pieaugums bija par 48,84 punktiem jeb +1,2%. Tas ir interesanti, ņemot vērā to, ka tirgū pastāv vairāki negatīvi faktori. Piemērām banku analītiķi pievērš uzmanību datiem par ASV rūpnieciskās aktivitātes zemāko līmeni kopš 2020. gada maija un jaunu ASV darba piedāvājumu skaita samazināšanos kā jaunāko pazīmi par pasaules lielākās ekonomikas atdzišanu. Turklāt \"JPMorgan Chase\" vadītājs Džeimijs Daimons savā vēstulē akcionāriem brīdināja, ka banku krīze \"vēl nav beigusies\" un ka inflācija var saglabāties augstā līmenī, tādējādi pagarinot augstāku procentlikmju. Baltijas tirgū, iespējams, ir pienācis pavasaris. Kā vēsta LETA, Rīgas biržas indekss \"OMX Riga\" šonedēļ palielinājās par 0,32%.\"OMX Vilnius\" par 0,2%, savukārt Tallinas biržas indekss par 2,11%. Kopējais Baltijas biržu indekss \"OMX Baltic Benchmark GI\" šonedēļ palielinājās par 1,06%. Tas potenciāli skaidrojams gan ar pozitīvo pieaugumu globālajos tirgos, gan arī siltāka laika iestāšanos, kas nozīmē, ka gan uzņēmumiem, gan privātpersonām samazināsies izmaksas par enerģiju. Kriptovalūtu pasaulē nekādas būtiskas izmaiņas nav notikušas. \" Bitcoin \" turpina svārstīties no 26-27 tūkstošiem par vienu monētu. Šķietami, ka marta pozitīvās emocijas ir noplakušas un \"kriptovalūtu ziema\" visticamāk vēl kādu laiku turpināsies. Kopīga situācija ar Kuzikova akcijām ir šāda: Iepriekšēja nedēļā jau tikai 8 akcijas parādīja negatīvo tendenci. Lielāko pieaugumu parādīja \" Shell \" (SHEL) akcijas +0,33% un \"Google\" akcijas (GOOGL) +0.17%. Vislielāko vērtības kritumu parādīja (BATT) ETF - 0,28% un \"Mosaic\" (MOS) ar -0,19%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Es joprojām turos pie savas stratēģijas - investēt visos segmentos proporcionāli. Pagājušajā nedēļā investīcijas gāja izklaides sektorā, konkrēti \" Disney \" (DIS) un \"NY Times\" (NYT) akcijās. Arī šonedēļ turpināšu investēt pēc šīs stratēģijas, šonedēļ investīcijas ies mazumtirdzniecības sektorā. Jau kādu laiku pamanu ka mani abi ETF performē ļoti slikti un ģenerē vislielākos mīnusus. Vienlaicīgi Latvijas valsts krājobligācijas garantē 3.65% ienesīgumu gadā, turklāt šis ienesīgums nav apliekams ar nodokļiem. Es nopietni apdomāju pārdod ETF un ieguldīt saņemto summu krājobligācijas ar garantēto ienesīgumu. Domāju, lai nezaudētu naudu uz komisijām, naudu no ETF pārdošanas es ieguldīšu akcijās \"Interactive Brokers\" platformā, bet jaunas investīcijas ies pa taisu uz obligāciju iegādi. “Iepriekšējās nedēļās esmu nedaudz papildinājis savu “Bitcoin” daļu, bet nu esmu nolēmis veltīt tuvāko divu nedēļu ieguldījumus Baltijas akcijām,” saka Vilūns.", "link": "https://www.delfi.lv/bizness/37293360/bankas_un_finanses/55414176/nakotnes-kapitals-portfela-izmainas-uz-2023-gada-cetrpadsmito-nedelu"},
{"title": "ASV akciju biržās cenas lielākoties pieaug", "category": "Finanses", "body": "ASV biržu indekss \"Dow Jones Industrial Average\" pirmdien palielinājās par 0,3% līdz 33 586,52 punktiem, indekss \"Standard & Poor's 500\" pieauga par 0,1% līdz 4109,11 punktiem, bet indekss \" Nasdaq  Composite\" samazinājās par mazāk nekā 0,1% līdz 112 084,36 punktiem. Londonas, Frankfurtes un Parīzes fondu biržās Otrajās Lieldienās tirdzniecība nenotika. Ņujorkas biržas elektroniskajā tirdzniecībā WTI markas jēlnaftas cena pirmdien saruka par 1,2% līdz 79,74 ASV dolāriem par barelu. \"Brent\" markas jēlnaftas cena Londonas biržā kritās par 1,1% līdz 84,18 dolāriem par barelu. Nīderlandes biržā \"Title Transfer Facility\" (TTF) Otrajās Lieldienās tirdzniecība ar dabasgāzi nenotika. Eiro  vērtība pret ASV dolāru pirmdien saruka no 1,0905 līdz 1,0865 dolāriem par eiro, britu mārciņas vērtība pret ASV dolāru samazinājās no 1,2418 līdz 1,2384 dolāriem par mārciņu, bet ASV dolāra vērtība pret Japānas jenu palielinājās no 132,16 līdz 133,59 jenām par dolāru. Eiro vērtība pret britu mārciņu kritās no 87,81 līdz 87,70 pensiem par eiro.", "link": "https://www.delfi.lv/bizness/37293360/bankas_un_finanses/55415308/asv-akciju-birzas-cenas-lielakoties-pieaug"},
{"title": "Latvieši apsteiguši igauņus. 'Nākotnes kapitāls' iztaujā 'Virši-A' vadītāju", "category": "Finanses", "body": "Latvijas degvielas tirgotājs \"Virši-A\" 2021. gadā nolēma akcijas piedāvāt biržā. Sākotnējais akciju piedāvājums bija veiksmīgs, un uzņēmums piesaistīja teju 8 miljonus eiro. Šobrīd, kā \"Nākotnes kapitālam\" saka valdes priekšsēdētājs Jānis Vība, apmēram 70% no akcionāriem ir tieši no Latvijas. “Virši-A” ir viens no dažiem Latvijas uzņēmumiem, kuru akcijas Baltijas biržā dzīvo aktīvu dzīvi, proti, tās tiek pirktas un pārdotas. “Esam joprojām turpinājuši jaudīgi uzlabot gan pelnītspēju, gan tirgus daļas,” saka uzņēmuma vadītājs Jānis Vība, atbildot uz jautājumu, kā sokas. Vība saka, ka plāno palielināt uzpildes staciju tīklu un šogad sākt elektrības tirdzniecību mājsaimniecībām. “Varam veidot komplektus, kur ir elektrība, degviela, veikala preces un vēl tālākā nākotnē dabasgāze,” viņš skaidro un vienlaikus norāda, ka nebaidās biržā no konkurences ar “ Ignitis ” un “ Enefit  Green”, jo ir priekšrocība – spēja piedāvāt plašāku pakalpojumu klāstu. Tāpat Vība uzsver arī sava uzņēmuma darbinieku spēju un talantus to panākt.  Atbildot uz jautājumu, vai pagājušā gada labie rezultāti nav tikai saistīti ar inflāciju, viņš saka, ka tirgus daļas cipari, ko nevar publiski nosaukt, rāda, ka uzņēmums aug. “Tirgus daļu būvējot, aizmirst", "link": "https://www.delfi.lv/bizness/37293360/bankas_un_finanses/55415624/latviesi-apsteigusi-igaunus-nakotnes-kapitals-iztauja-virsi-a-vaditaju"},
{"title": "Akciju cenas kāpj, investoriem gaidot ASV inflācijas datus", "category": "Finanses", "body": "Trešdien gaidāmie inflācijas dati ļaus izteikt pieņēmumus par to, vai ASV federālā rezervju sistēma (FRS) turpinās celt procentlikmes. ASV centrālā banka ir krasi paaugstinājusi procentlikmes, lai samazinātu inflāciju, bet investori bažījas, ka stingrāka monetārā politika var iegrūst pasaules lielāko ekonomiku recesijā. Starptautiskais Valūtas fonds  (SVF) otrdien jaunākajā pārskatā par pasaules ekonomikas perspektīvām (\"World Economic Outlook\") prognozēja, ka pasaules ekonomikai šogad būs izaugsme 2,8%, bet nākamgad – 3% apmērā. ASV ekonomikas izaugsmi SVF prognozē šogad 1,6%, bet nākamgad – 1,1% apmērā. Kriptovalūtas  \"bitcoin\" vērtība otrdien pakāpās virs 30 000 ASV dolāru, un tas notika pirmoreiz 10 mēnešu laikā. ASV biržu indekss \"Dow Jones Industrial Average\" otrdien palielinājās par 0,3% līdz 33 684,79 punktiem, indekss \"Standard & Poor's 500\" nemainījās un bija 4108,94 punkti, bet indekss \" Nasdaq  Composite\" samazinājās par 0,4% līdz 12 031,87 punktiem. Londonas biržas indekss FTSE 100 otrdien pieauga par 0,6% līdz 7785,72 punktiem, Frankfurtes biržas indekss  DAX  kāpa par 0,4% līdz 15 655,17 punktiem, bet Parīzes biržas indekss CAC 40 palielinājās par 0,9% līdz 7390,28 punlktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 2,2% līdz 81,53 ASV dolāriem par barelu. \"Brent\" markas jēlnaftas cena Londonas biržā kāpa par 1,7% līdz 85,61 dolāram par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 1,31% līdz 43,69 eiro par megavatstundu. Eiro vērtība pret ASV dolāru otrdien pieauga no 1,0865 līdz 1,0918 dolāriem par eiro, britu mārciņas vērtība pret ASV dolāru palielinājās no 1,2384 līdz 1,2428 dolāriem par mārciņu, bet ASV dolāra vērtība pret Japānas jenu pieauga no 133,59 līdz 133,69 jenām par dolāru. Eiro vērtība pret britu mārciņu pieauga no 87,70 līdz 87,83 pensiem par eiro.", "link": "https://www.delfi.lv/bizness/37293360/bankas_un_finanses/55419280/akciju-cenas-kapj-investoriem-gaidot-asv-inflacijas-datus"},
{"title": "Vairumam mājsaimniecību ikmēneša kredītmaksājums par mājokli augs robežās līdz 60 eiro", "category": "Finanses", "body": "Eiropas Centrālajai bankai (ECB) palielinot procentu likmes, vairumam mājsaimniecību ikmēneša maksājums pieaugs līdz 60 eiro robežās,  Latvijas Bankas  diskusijā \"Procentu likmju celšana - rūgtas zāles, lai neielaistu infekciju\" sacīja Latvijas Bankas ekonomists Kārlis Vilerts. Vidējais ikmēneša kredītmaksājuma pieaugums mājsaimniecībām būs ap 50 eiro. Vienlaikus aptuveni katram ceturtajam kredītņēmējam ikmēneša maksājuma pieaugums pārsniegs 100 eiro, bet aptuveni 5% - pieaugums būs par vairāk nekā 200 eiro. Vilerts skaidroja, ka ECB, cīnoties pret inflāciju, paaugstina procentu likmes. Tostarp finanšu tirgi sagaida, ka trīs mēnešu EURIBOR likme līdz 2022.gada beigām sasniegs 2,5%, bet tuvākajos gados nostabilizēsies 3-3,5% robežās. Ekonomists informēja, ka Latvijā kopumā kredītos mājsaimniecībām ir izsniegti vairāk nekā pieci miljardi eiro, no kuriem pārliecinoši lielākā daļa jeb gandrīz 85% ir mājokļu kredīti. Hipotekārās saistības ir aptuveni 147 tūkst. mājsaimniecību. Vilerts uzsvēra, ka šie skaitļi ir salīdzinoši nelieli. Izsakot kredītus pret ekonomikas apmēru, mājsaimniecību kredītsaistības ir trīs reizes mazākas nekā tās bija finanšu krīzes laikā. Līdz ar to arī procentu maksājumi slogs ir krietni zemāks. Vienlaikus Vilerts atzina, ka iedzīvotājiem ar lielākām kredītsaistībām kredītmaksājumu sadārdzinājums var radīt \"diezgan pamatīgas galvassāpes\", tomēr, raugoties uz ekonomiku kopumā, ietekme būs visai neliela - papildu tēriņi kredītu maksājumiem ir mērāmi aptuveni 0,2% apmērā no iekšzemes kopprodukta (IKP). Pat likmju kāpumam izrādoties straujākam, nekā iepriekš gaidīts, ietekme būs visai ierobežota, uzsvēra Vilerts, piebilstot, ka iemesls tam ir salīdzinoši gausā kreditēšana, kas Latvijā bija novērojama kopš globālās finanšu krīzes. Proti, vērtējot kopumā, Latvijas mājsaimniecību kredītsaistības ir visai zemas, tādējādi arī procentu likmju kāpuma ietekme ir visai ierobežota. Par mājsaimniecību noturību pret augošajām likmēm liecina arī tas, ka, neskatoties uz kredītmaksājumu pieaugumu, tie joprojām veido salīdzinoši mazu daļu no ienākumiem, teica Vilerts, norādot, ka pat pēc procentu likmju pieauguma ikmēneša kredītmaksājumi aptuveni 90% kredītņēmēju nepārsniegs 30% no ienākumiem, bet kritisko 40% slieksni var pārsniegt aptuveni 5% mājsaimniecību. \"Tas ir zināms apliecinājums, ka gan kredītņēmēji, gan arī bankas ir bijušas krietni piesardzīgākas, vērtējot spēju segt saistības,\" teica Vilerts. Ekonomists arī piebilda, ka mājsaimniecības ar hipotekārajiem kredītiem ir salīdzinoši turīgas. Starp turīgākajām 20% mājsaimniecību aptuveni trešdaļai ir hipotekārie kredīti, kamēr trūcīgākajos 20% šis rādītājs ir zem 5%. Vilerts sacīja, ka līdzīga situācija ir attiecināma arī uz uzņēmumiem. Kreditēšanas aktivitāte pēdējos gados ir bijusi tik gausa, ka negatīvā ietekme no augošiem procentu izdevumiem būs visai ierobežota. Izsniegto kredītu apmērs katru gadu ir samazinājies un pašlaik ir zem 20% no IKP. \"Līdz ar to, lai gan atsevišķiem uzņēmumiem procentu izdevumi var kāpt, ekonomikā kopumā tie, domājams, pat samazināsies. Pirms pāris nedēļām, tiekoties ar uzņēmēju pārstāvjiem, reti kurš uz kopējo norišu fona pārmērīgi satraucās par procentu izdevumu pieaugumu,\" sacīja Vilerts. Vēl viens faktors, kas Vilertam liek domāt, ka Latvijas uzņēmumi ir salīdzinoši noturīgi pret procentu likmju pieaugumu, ir fakts, ka Latvijā likmes visu laiku ir bijušas salīdzinoši augstas un Latvijas uzņēmumi pie ļoti zemo procentu laikmeta nemaz nav tā pieraduši, ja salīdzina ar eirozonu. Tomēr Vilerts atzina, ka uzņēmumi no augstāku procentu likmju \"sitiena\" tāpat neizbēgs. Potenciāli daudz sāpīgāk uzņēmumus var skart pieprasījuma kritums eksporta tirgos. Ja Latvijā kredīti nepārsniedz 30% no IKP, tad eirozonas tirgū tie ir gandrīz 90%. Līdz ar to procentu likmju kāpums šo valstu ekonomikas skars smagāk, un galu galā ekonomiskās aktivitātes kritums galvenajos tirdzniecības partneros atstās sekas arī uz pieprasījumu pēc Latvijas uzņēmumu ražotajām precēm un sniegtajiem pakalpojumiem, skaidroja Vilerts. Viņš piebilda, ka aprēķināt precīzu ietekmi uz Latvijas ekonomiku ietekmi nav iespējams, tomēr vēsturiskas sakarības liecina, ka ietekme uz eirozonas IKP mērāma aptuveni 2% apmērā, kas mazinātu Latvijas eksportu un IKP par 0,6%. Vilerts uzsvēra, ka augstākas procentu likmes nozīmē arī lielākas aizņemšanās izmaksas valdībai - jo lielāka daļa izdevumu aiziet procentu maksājumiem, jo ierobežotākas ir iespējas segt citus izdevumus. Patlaban valdības sniegtais atbalsts ekonomikai pandēmijas laikā, kā arī pašreizējā krīzē, ir kāpinājis kopējo valdības parādu līdz aptuveni 14 miljardiem eiro jeb 45% no IKP. Vienlaikus valdības parādu procentu maksājumi pašreiz ir tuvu zemākajam līmenim kopš neatkarības atgūšanas - aptuveni 0,5% no IKP apmērā. Vilerts skaidroja, ka iemesls tam ir sekmīgs darbs iepriekšējā desmitgadē, pārfinansējot valdības parādu par rekordzemām procentu likmēm, piemēram, 2021.gadā Latvijas valdība emitēja desmitgadīgas obligācijas gandrīz pusotra miljarda eiro apmērā ar kupona likmi 0%. \"Atšķirībā no mājsaimniecībām un uzņēmumiem, valdību procentu maksājumi nemainās līdz ar tirgus likmēm, tāpēc arī regulārie maksājumi vismaz tuvākajā nākotnē strauji nepieaugs,\" teica Vilerts. Vienlaikus ekonomists atzina, ka jaunā aizņemšanās tirgos būs dārgāka, tomēr Latvija ir ne tikai izmantojusi zemo procentu likmju laikmetu, lai pārfinansētu valdības parādu par zemām likmēm, bet arī izdarījusi to uz visai ilgu laika periodu. Tuvākajos gados Latvijai ir jāpārfinansē ceturtā daļa no parāda. \"Tomēr zemās procentu likmes attiecās uz esošo parādu. Jebkura papildu aizņemšanās budžeta deficīta segšanai būs jāveic par tirgus likmēm, kas ir visai augstas. Tas liek būt piesardzīgiem, veidojot budžetu - zemo procentu likmju un bezmaksas aizņemšanās laiks ir cauri,\" piebilda Vilerts.", "link": "https://www.delfi.lv/bizness/37293360/bankas_un_finanses/54850882/vairumam-majsaimniecibu-ikmenesa-kreditmaksajums-par-majokli-augs-robezas-lidz-60-eiro"},
{"title": "Gada inflācija Latvijā martā samazinājusies līdz 17,3%", "category": "Finanses", "body": "2023. gada martā, salīdzinot ar 2022. gada martu, vidējais patēriņa cenu līmenis Latvijā palielinājies par 17,3%, liecina jaunākie  Centrālās statistikas pārvaldes  dati. Mēnesi iepriekš gada inflācija bija 20,3%. Lielākā ietekme uz vidējā patēriņa cenu līmeņa pieaugumu 2023. gada martā, salīdzinot ar 2022. gada martu, bija ar mājokli saistītām precēm un pakalpojumiem (6,5 procentpunkti), pārtikai un bezalkoholiskajiem dzērieniem (6,3 procentpunkti), ar atpūtu un kultūru saistītām precēm un pakalpojumiem (0,8 procentpunkti), dažādu preču un pakalpojumu grupai (0,8 procentpunkti), alkoholiskajiem dzērieniem un tabakas izstrādājumiem (0,7 procentpunkti). Pārtikas un bezalkoholisko dzērienu grupā cenas gada laikā palielinājās par 24,1%. Būtiskākā ietekme uz vidējā cenu līmeņa pieaugumu grupā bija maizei (+38,5%), konditorejas izstrādājumiem (+22,7%), miltiem un citiem graudaugiem (+24,9%), makaronu izstrādājumiem (+21,8%), rīsiem (+20,7%), brokastu pārslām (+15,8%). Dārgāka bija žāvēta, sālīta vai kūpināta gaļa (+26,8%), mājputnu gaļa (+23,9%), cūkgaļa (+21,8%), gaļas izstrādājumi (+20,6%), liellopu gaļa (+20,8%). Gada laikā cenas pieauga sieram un biezpienam (+19,6%), olām (+40,2%), piena produktiem (+17,0%), pienam (+12,1%), kā arī jogurtam (+11,5%). Cenas kāpa svaigiem dārzeņiem (+36,8%), kafijai (+24,7%), svaigiem augļiem (+16,0%), cukuram (+70,3%), saldējumam (+24,1%), šokolādei (+19,7%), konservētām vai pārstrādātām zivīm un jūras velšu izstrādājumiem (+27,9%), augļu un dārzeņu sulām (+21,7%), mērcēm un garšvielu piedevām (+41,0%), augu eļļai (+22,4%), sviestam (+14,9%), atspirdzinošajiem dzērieniem (+21,6%), žāvētiem, citādi konservētiem vai apstrādātiem dārzeņiem (+21,9%), saldētām zivīm (+31,2%). Cenas pieauga arī žāvētiem augļiem un riekstiem (+22,0%), tējai (+21,0%), saldumiem (+18,5%), olīveļļai (+20,6%), svaigām vai atdzesētām zivīm (+14,0%), margarīnam (+29,1%), tūlītējai lietošanai gataviem ēdieniem (+20,9%), ievārījumam un medum (+9,2%), žāvētām, kūpinātām vai sālītām zivīm (+17,7%), čipsiem (+27,9%), minerālūdenim (+12,3%), sālim un garšvielām (+12,7%). Alkoholisko dzērienu un tabakas izstrādājumu vidējais cenu līmenis pieauga par 9,0%. Alkoholisko dzērienu cenas kāpa par 10,2%, sadārdzinoties alum, stiprajiem alkoholiskajiem dzērieniem un vīnam. Tabakas izstrādājumiem gada laikā cenas palielinājās vidēji par 6,9%. Ar mājokli saistītām precēm un pakalpojumiem vidējais cenu līmenis palielinājās par 40,2%. Gada laikā būtiskākais cenu pieaugums bija siltumenerģijai (+62,3%), elektroenerģijai (+60,2%), cietajam kurināmajam (+58,0%) un dabasgāzei (+79,5%). Sadārdzinājās ūdensapgāde, kanalizācijas pakalpojumi, mājokļa apsaimniekošanas pakalpojumi, mājokļa uzturēšanas un remonta pakalpojumi, materiāli mājokļa uzturēšanai un remontam, kā arī atkritumu savākšana. Veselības aprūpes grupā vidējais cenu līmenis kāpa par 9,9%. Gada laikā dārgāki kļuva farmaceitiskie produkti, zobārstniecības pakalpojumi un ārstu speciālistu pakalpojumi. Ar atpūtu un kultūru saistītām precēm un pakalpojumiem cenas kāpa par 11,4%. Gada laikā cenas pieauga barībai lolojumdzīvniekiem, atpūtas un sporta pakalpojumiem, ziediem, televīzijas abonēšanas maksai, laikrakstiem un žurnāliem, kompleksajiem atpūtas pakalpojumiem, personālajiem datoriem, kancelejas precēm un zīmēšanas piederumiem. Savukārt restorānu un viesnīcu pakalpojumiem vidējais cenu līmenis palielinājās par 17,5%. Dārgāki bija ēdināšanas pakalpojumi, tai skaitā cenu kāpums bija restorānu un kafejnīcu pakalpojumiem – par 15,1%, ēdnīcu pakalpojumiem – par 19,0% un ātrās ēdināšanas pakalpojumiem – par 19,1%. Gada laikā sadārdzinājās arī viesnīcu pakalpojumi. Dažādu preču un pakalpojumu grupā cenas palielinājās par 15,6%, ko būtiski ietekmēja cenu kāpums personīgās higiēnas precēm un skaistumkopšanas līdzekļiem. Dārgāka bija autotransportlīdzekļu apdrošināšana, frizētavu un skaistumkopšanas salonu pakalpojumi, uzturēšanās izmaksas veco ļaužu pansionātos. Pārējās patēriņa grupās nozīmīgākais cenu kāpums bija telekomunikāciju pakalpojumiem, personisko transportlīdzekļu apkopei un remontam, mājokļa tīrīšanas un kopšanas līdzekļiem, apģērbiem, pasažieru pārvadājumiem pa autoceļiem, pirmsskolas izglītībai, apaviem, mājokļa mēbelēm, rezerves daļām un piederumiem personiskajiem transportlīdzekļiem. Savukārt cenas samazinājās degvielai par 7,5%. Salīdzinot ar 2015. gadu, patēriņa cenas 2023. gada martā bija par 43,8% augstākas. Precēm cenas pieauga par 46,3%, bet pakalpojumiem – par 35,2%.", "link": "https://www.delfi.lv/bizness/37293360/bankas_un_finanses/55420632/gada-inflacija-latvija-marta-samazinajusies-lidz-17-3"},
{"title": "Kā mākslīgais intelekts ietekmēs banku darbu, paredz 'Citadele' eksperti", "category": "Finanses", "body": "Līdzīgi kā citas jomas, arī finanšu sektors ir sācis strauji meklēt veidus kā pielietot mākslīgā intelekta risinājumus. Bankas \" Citadele \" eksperti dalās ar četriem veidiem, kur \"roboti\" varēs palīdzēt banku sektoram Latvijā. \"Delfi Bizness\" nule kā rakstīja, ka starptautiskie finanšu uzņēmumi ir sākuši domāt par mākslīgā intelekta iespējotu sistēmu ieviešanu. Piemēram, globālo finanšu milzis \"Morgan Stanley\" jau testē \"OpenAi\" darbinātu tērzēšanas robotu,  lai palīdzētu pieņemt lēmumus par ieguldījumiem. “ Mākslīgais intelekts  Latvijas banku sistēmā tiek izmantots jau šobrīd – sevis identificēšana ar pašportretu un finanšu krāpšanas gadījumu novēršana ir tikai pāris piemēri no funkcionalitātes, ko sniedz modernās tehnoloģijas. Pieaugot mākslīgā intelekta pielietojumam, jau drīzumā bankas to varētu izmantot risku pārvaldībā, iekšējo procesu optimizēšanā, sankciju monitoringā, kā arī personalizētu piedāvājumu sagatavošanā,” prognozē bankas \"Citadele\" Digitālās pieredzes attīstības daļas vadītājs Mārtiņš Bērziņš. Mākslīgais intelekts tiek sekmīgi izmantots cīņā ar finanšu krāpniekiem – tas palīdz analizēt iedzīvotāju pirkumu paradumus un izveidot klienta profilu, kas vēlāk tiek izmantots, lai novērstu krāpšanas gadījumus. Piemēram, ja krāpnieks ir ieguvis jūsu bankas kartes datus un tos izmanto pieprasot digitālo maksājumu, mākslīgais intelekts spēs identificēt to kā netipisku maksājumu, kas neatbilst jūsu paradumiem – tādejādi mazinot krāpšanas gadījumu skaitu. Identitātes pārbaude ir viens no izplatītākajiem procesiem, kur mākslīgais intelekts spēlē nozīmīgu lomu. Izmantojot mākslīgā intelekta kapacitāti un biometrijas datus, ikvienam iedzīvotājam ar pašportreta fotogrāfiju Citadelē ir iespējams atvērt bankas kontu gan kā privātpersonai, gan juridiskai personai. Katru mēnesi aptuveni 2000 potenciālo klientu izmanto šo iespēju. Virtuālais palīgs jeb čatbots Latvijā jau ir zināma daļa no klientu apkalpošanas kultūras. Tā priekšrocības ir tādas, ka tas strādā 24/7 režīmā un palīdz atrisināt standarta problēmas un atbildēt uz salīdzinoši vienkāršiem klientu jautājumiem. Pieredze rāda, ka automatizēto atbilžu sniedzēju funkcionalitāti labprātāk izmanto jaunieši, kuri izvēlas problēmas risinājumu izprast ar pāris klikšķiem tērzētavas lodziņā, nevis runājot ar kādu zvanu centra darbinieku. Varam prognozēt, ka čatboti un/vai balss asistenti jau drīzumā būs arvien pamanāmāks Latvijas banku sektorā. Mākslīgā intelekta risinājumu integrēšana bankām jau šobrīd palīdz izvērtēt iedzīvotāja ienākumu atbilstību kredītkartes, līzinga vai hipotekārā kredīta saņemšanai, turklāt tas šo procesu padarījis ievērojami ātrāku. Nākotnē varam sagaidīt, ka mākslīgais intelekts palīdzēs vēl precīzāk pielāgot un piedāvāt katram klientam ikdienā nepieciešamos finanšu pakalpojumus.", "link": "https://www.delfi.lv/bizness/37293360/bankas_un_finanses/55420006/ka-maksligais-intelekts-ietekmes-banku-darbu-paredz-citadele-eksperti"},
{"title": "Akciju cenas krītas pirms ASV inflācijas datu publicēšanas", "category": "Finanses", "body": "Tirgu dalībnieki gaida ASV inflācijas datu publicēšanu trešdien, kas var noteikt Federālās rezervju sistēmas (FRS) politiku procentlikmju jomā. Inflācijas samazināšanās pēdējo mēnešu laikā ir vairojusi cerības, ka FRS drīz iepauzēs procentlikmju paaugstināšanu un līdz gada beigām pat varētu uzsākt to pazemināšanu. Šo uzskatu pastiprina arī banku krīze. \"ASV inflācijas datiem (..) būs svarīga loma, nosakot FRS procentlikmju plānus turpmāk,\" sacīja finanšu konsultāciju uzņēmuma \"deVere Group\" vadītājs Naidžels Grīns. Ceturtdien par savu lēmumu monetārās politikas jomā paziņos Anglijas Banka. Analītiķi paredz jaunu procentlikmju paaugstināšanu, jo inflācija Lielbritānijā saglabājas apmēram 10% līmenī. ASV biržu indekss \"Dow Jones Industrial Average\" otrdien kritās par 0,2% līdz 33 561,81 punktam, indekss \"Standard & Poor's 500\" saruka par 0,5% līdz 4119,17 punktiem, bet indekss \" Nasdaq  Composite\" samazinājās par 0,6% līdz 12 179,55 punktiem. Londonas biržas indekss FTSE 100 otrdien kritās par 0,2% līdz 7764,09 punktiem,, Frankfurtes biržas indekss  DAX  nemainījās un bija 15 955,48 punkti, bet Parīzes biržas indekss CAC 40 samazinājās par 0,6% līdz 7397,17 punktiem. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 0,8% līdz 73,71 ASV dolāram par barelu. \"Brent\" markas jēlnaftas cena Londonas biržā kāpa par 0,6% līdz 77,44 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 2,51% līdz 35,95 eiro par megavatstundu. Eiro vērtība pret ASV dolāru otrdien kritās no 1,1004 līdz 1,0965 dolāriem par eiro, britu mārciņas vērtība pret ASV dolāru kāpa no 1,2618 līdz 1,2622 dolāriem par mārciņu, bet ASV dolāra vērtība pret Japānas jenu palielinājās no 135,10 līdz 135,22 jenām par dolāru. Eiro vērtība pret britu mārciņu kritās no 87,21 līdz 86,84 pensiem par eiro.", "link": "https://www.delfi.lv/bizness/37293360/bankas_un_finanses/55503818/akciju-cenas-kritas-pirms-asv-inflacijas-datu-publicesanas"},
{"title": "'Revolut' nu piedāvās ieguldīt biržā tirgotajos fondos", "category": "Finanses", "body": "Finanšu lietotne \" Revolut \" šonedēļ sākt ETF (biržā tirgoto fondu) pakalpojumu ieviešanu klientiem Eiropas Ekonomikas zonā. Uzņēmumā vēsta, ka lietotnes klientiem visā būs pieejami vairāk nekā simts ETF. ETF apzīmē biržā tirgotos fondus un piedāvā klientiem vienkāršu un elastīgu veidu, kā dažādot savu finanšu portfeli. Šie fondi iegulda plašā vērtspapīru klāstā, piemēram, akcijās vai obligācijās, un ietaupa klientiem daudz laika un izdevumu, salīdzinot ar ieguldījumu katrā vērtspapīrā atsevišķi. \"Delfi Bizness\" raidījuma vadītāji Konstantīns Kuzikovs un Raivis Vilūns arī  savos portfeļos ir iekļāvuši šos fondus. “Mūsu mērķis ir turpināt paplašināt mūsu piedāvājumu turības un tirdzniecības produktu jomā. ETF laišana klajā notika pēc veiksmīgas \"Revolut Securities Europe\" tirdzniecības sturktūrvienības darbības uzsākšanas un ASV biržas sarakstā iekļauto akciju paplašināšanas visā EEZ pagājušā gada martā. Papildus tam mēs drīzumā ieviesīsim plašu citu ieguldījumu produktu klāstu, tostarp EEZ tirgos kotētas akcijas, kopfondus, obligācijas, Robo digitālās padomu platformas pakalpojumus un sarežģītāku tirdzniecības platformu pieredzējušiem tirgotājiem,” komentē Turības un Tirdzniecības nodaļas vadītājs (EEZ) Rolands Juteika. \"Revolut\" piedāvās visaptverošu ETF pārklājumu tādām jaunām nozarēm kā mākslīgais intelekts, kiberdrošība, ūdeņradis un lielie dati, kā arī tādām jau zināmām nozarēm kā videospēles, meži, elektriskie transportlīdzekļi, tīrā enerģija vai mākoņdatošana, kā arī tradicionālām nozarēm, piemēram, tehnoloģiju, veselības aprūpes, enerģētikas, ceļojumu un atpūtas un biotehnoloģiju. Piedāvājums attieksies uz lielāko daļu globālo indeksu, tostarp \"S&P 500\", NASDAQ,  DAX  un FTSE, informē uzņēmums. Minimālā ieguldījumu summa ir 1 eiro. \"Revolut\" piemēro arī glabāšanas maksu 0,12% apmērā gadā no lietotāja aktīvu tirgus vērtības, kas tiek iekasēta katru mēnesi.", "link": "https://www.delfi.lv/bizness/37293360/bankas_un_finanses/55505708/revolut-nu-piedavas-ieguldit-birza-tirgotajos-fondos"},
{"title": "Krievijas un Baltkrievijas pilsoņi vēlas pārdot īpašumu Latvijā, bet neizdodas. Kāpēc notāri atsaka?", "category": "Finanses", "body": "Arvien biežāk Krievijas un  Baltkrievijas  pilsoņi saskaras ar situāciju, ka Latvijā notāri atsakās apstiprināt nekustamā īpašuma darījumus un noformēt pilnvaras nekustamā īpašuma pārdošanai Latvijā, Krievijā un Baltkrievijā.  Daudzi Krievijas un Baltkrievijas pilsoņi pēc 2022. gada 24. februāra nolēma savu nekustamo īpašumu pārdot. Daži vēlējās pārdot savu Latvijā esošo māju vai dzīvokli, citi – savu īpašumu Krievijā. Iemesli tam bija dažādi. Kādam bija steidzami nepieciešama nauda ikdienas tēriņiem vai mitekļa iegādei (Eiropā vai, tieši otrādi, Krievijā), kāds vairs nedrīkstēja šķērsot valsts robežu. Citi baidījās nonākt vienas vai otras puses \"melnajā sarakstā\". Vissliktāk šajā situācijā Latvijā klājas patvēruma meklētājiem, to apliecina arī rakstā pieminētais Krievijas pilsones stāsts. Intervijā portālam \"Delfi\" zvērināta notāre Dace Elksne un Latvijas Zvērinātu notāru padomes pārstāvis skaidroja, kādi var būt atteikuma iemesli un ar ko jārēķinās, vēršoties pie notāra.", "link": "https://www.delfi.lv/bizness/37293360/bankas_un_finanses/55412718/krievijas-un-baltkrievijas-pilsoni-velas-pardot-ipasumu-latvija-bet-neizdodas-kapec-notari-atsaka"},
{"title": "Apnicis sūtīt naudu debesīs? Ieguldīšana kosmosa industrijā pieklususi", "category": "Finanses", "body": "Ekscentriskais bagātnieks  Īlons Masks , kura tēlu pēdējos gados negatīvi ietekmējuši paša izteikumi un aktivitātes, pasaules atpazīstamību un tehnoloģiju nozares līdera tēlu pagājušajā desmitgadē ieguva tieši saistībā ar kosmosa izpētes demokratizāciju. Viņa uzņēmums \" SpaceX \" solīja un faktiski panāca ievērojamu izmaksu kritumu kosmosa izpētes jomā, jo izstrādāja atkārtoti lietojamas raķešu sistēmas. \"SpaceX\" solīja piepildīt cilvēku sapni – iekarot kosmosu. Tolaik sarosījās arī citi uzņēmumi, kas gribēja gan attīstīt kosmosa tūrismu, gan iegūt uz Zemes iekārojamos dārgmetālus no Saules sistēmā lidojošajiem kosmiskajiem ķermeņiem. Vēl nesen \" Delfi Bizness \" vēstīja par  japāņu uzņēmēja plānu atvērt kosmosa viesnīcas .  Taču cipari nemelo – privātie investori kosmosa iekarošanai tic mazāk.  Saskaņā ar finanšu uzņēmuma \"Space Capital\" analīzi privātās investīcijas kosmosa ekonomikā 2022. gadā samazinājās par 58%, salīdzinot ar 2021. gadu. Jāmin gan, ka te netiek runāts tikai par publiski akciju biržās pieejamajiem uzņēmumiem, bet arī par uzņēmumiem, kuros iegulda riska kapitāla investori.  \"Space Capital\" ziņojumā teikts, ka ārējais spiediens uz uzņēmumiem kopumā būs pozitīvs nozarei. \"Kvalitatīvi uzņēmumi ar piemērotību produktu tirgum, pozitīvu bilanci un spēcīgu vadību arī turpmāk saņems finansējumu, lai gan novērtējumi vairāk atbildīs vēsturiskajiem vidējiem rādītājiem,\" ziņojumā sacīja \"Space Capital\" vadošais partneris Čads Andersons.", "link": "https://www.delfi.lv/bizness/37293360/bankas_un_finanses/55406744/apnicis-sutit-naudu-debesis-ieguldisana-kosmosa-industrija-pieklususi"},
{"title": "Kafija, pica un taksis apmaksāti ar kriptovalūtām. 'Binance' par digitālo maksājumu nākotni", "category": "Finanses", "body": "Pērn pēc tam, kad kriptovalūtu birža FTX sabruka un tās vadītājs nonāca ASV izmeklētāju redzeslokā, “Binance” kļuva par pasaules lielāko digitālo monētu platformu. Lai gan pārsvarā tā tiek izmantota tirgošanās nolūkiem, uzņēmums jau ilgstoši ir centies paplašināt pakalpojumu loku un ieviest digitālās monētas ikdienas finanšu telpā. To “Nākotnes kapitālam” stāsta arī uzņēmuma stratēģisko partnerību vadītājs Jegors Avetisovs. “Ir daudz cilvēku, kuriem ir kriptovalūta “Binance” platformā un kuri vēlas lietot kriptovalūtu ikdienas pirkumiem. Mēs izveidojām “Binance Pay” rīku. Tas līdzinās “Apple Pay”, “Google Pay” vai “Paypal”, bet “Binance Pay” palīdz maksāt kriptovalūtā,” saka Avetisovs, ieskicējot, kas ir viņa darba galvenais fokuss.  “Mēs veidojam vidi, kurā kriptovalūtas īpašnieki var maksāt kriptovalūtā, piemēram, par aviobiļetēm, taksometru un visiem citiem pakalpojumiem,” viņš skaidro. Daudziem cilvēkiem šobrīd ir kriptovalūtas, bet viņi nelabprāt vēlas ar tām norēķināties. Taču tendence esot pozitīva – pakalpojumu sniedzēju un ieinteresēto skaits aug. “Kriptovalūta pieder apmēram 300 miljoniem cilvēku. Tā liecina pēdējie pētījumi. Bet tas ir augošs skaitlis. Ik mēnesi kriptokopienai pievienojas simtiem tūkstošu lietotāju,” viņš stāsta.", "link": "https://www.delfi.lv/bizness/37293360/bankas_un_finanses/55497006/kafija-pica-un-taksis-apmaksati-ar-kriptovalutam-binance-par-digitalo-maksajumu-nakotni"},
{"title": "ASV inflācijai nedaudz samazinoties, dažām akcijām pieaug cena", "category": "Finanses", "body": "Gada inflācija ASV aprīlī samazinājusies līdz 4,9% salīdzinājumā ar 5,0% martā, tādējādi reģistrēts zemākais līmenis kopš 2021.gada aprīļa, liecina Nodarbinātības ministrijas trešdien publiskotie dati. Turklāt inflācijai kritums tika fiksēts desmito mēnesi pēc kārtas. Lai gan ASV gada inflācijas līmenis aprīlī ir zemākais pēdējo divu gadu laikā, tas tomēr ir ievērojami augstāks par pirmspandēmijas laika līmeņiem. \"Saglabājoties relatīvi nemainīgā 4,9% līmenī, inflācija vēl arvien ir augsta par spīti Federālās rezervju sistēmas (FRS) ilgajai procentlikmju paaugstināšanas kampaņai,\" atzina brokerfirmas ADSS globālais stratēģijas un tirdzniecības pakalpojumu vadītājs Sridžans Katjals. ASV prezidenta Džo Baidena un republikāņu kongresmeņu nespēja vienoties ASV parāda griestu jautājumā aizvien vairāk uztrauc investorus, sacīja \"FHN Financial\" analītiķis Kriss Lovs, atzīmējot, ka \"'politika padara vēl grūtāku iespēju panākt kompromisu\". ASV biržu indekss \"Dow Jones Industrial Average\" trešdien kritās par 0,1% līdz 33 531,33 punktiem, indekss \"Standard & Poor's 500\" pieauga par 0,5% līdz 4137,64 punktiem, bet indekss \" Nasdaq  Composite\" palielinājās par 1,0% līdz 12 306,44 punktiem. Londonas biržas indekss FTSE 100 trešdien kritās par 0,3% līdz 7741,33 punktiem,, Frankfurtes biržas indekss  DAX  saruka par 0,4% līdz 15 896,23 punktiem, bet Parīzes biržas indekss CAC 40 samazinājās par 0,5% līdz 7361,20 punktiem. Ņujorkas  biržas elektroniskajā tirdzniecībā WTI markas jēlnaftas cena trešdien kritās par 1,6% līdz 72,56 ASV dolāriem par barelu. \"Brent\" markas jēlnaftas cena Londonas biržā saruka par 1,3% līdz 76,41 dolāram par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 2,66% līdz 34,99 eiro par megavatstundu. Eiro vērtība pret ASV dolāru trešdien pieauga no 1,0962 līdz 1,0985 dolāriem par eiro, britu mārciņas vērtība pret ASV dolāru kāpa no 1,2621 līdz 1,2627 dolāriem par mārciņu, bet ASV dolāra vērtība pret Japānas jenu samazinājās no 135,23 līdz 134,34 jenām par dolāru. Eiro vērtība pret britu mārciņu pieauga no 86,86 līdz 86,98 pensiem par eiro.", "link": "https://www.delfi.lv/bizness/37293360/bankas_un_finanses/55507942/asv-inflacijai-nedaudz-samazinoties-dazam-akcijam-pieaug-cena"},
{"title": "Gada inflācija Latvijā aprīlī sarukusi līdz 15,1%", "category": "Finanses", "body": "Mēnesi iepriekš gada inflācija bija 17,3%. Lielākā ietekme uz vidējā patēriņa cenu līmeņa pieaugumu 2023. gada aprīlī, salīdzinot ar 2022. gada aprīli, bija ar mājokli saistītām precēm un pakalpojumiem (5,8 procentpunkti), pārtikai un bezalkoholiskajiem dzērieniem (5,3 procentpunkti), ar atpūtu un kultūru saistītām precēm un pakalpojumiem (0,8 procentpunkti), dažādu preču un pakalpojumu grupai (0,7 procentpunkti). Pārtikas un bezalkoholisko dzērienu grupā cenas gada laikā palielinājās par 20,2%. Būtiskākā ietekme uz vidējā cenu līmeņa pieaugumu grupā bija maizei (+38,8%), konditorejas izstrādājumiem (+23,3%), miltiem un citiem graudaugiem (+15,9%). Dārgāka bija žāvēta, sālīta vai kūpināta gaļa (+21,8%), mājputnu gaļa (+20,0%), gaļas izstrādājumi (+18,2%). Cenas pieauga sieram un biezpienam (+15,9%), olām (+28,0%), piena produktiem (+12,0%). Gada laikā cenas kāpa svaigiem dārzeņiem (+24,6%), kafijai (+24,6%), svaigiem augļiem (+14,4%), cukuram (+63,9%), saldējumam (+26,5%) un šokolādei (+21,2%). Alkoholisko dzērienu un tabakas izstrādājumu vidējais cenu līmenis pieauga par 8,1%. Alkoholisko dzērienu cenas kāpa par 8,3%, sadārdzinoties alum, stiprajiem alkoholiskajiem dzērieniem un vīnam. Tabakas izstrādājumiem gada laikā cenas palielinājās vidēji par 7,8%. Ar mājokli saistītām precēm un pakalpojumiem vidējais cenu līmenis palielinājās par 35,8%. Gada laikā būtiskākais cenu pieaugums bija siltumenerģijai (+60,2%), elektroenerģijai (+56,2%), dabasgāzei (+79,5%) un cietajam kurināmajam (+26,0%). Sadārdzinājās ūdensapgāde, kanalizācijas pakalpojumi, mājokļa apsaimniekošanas pakalpojumi, mājokļa uzturēšanas un remonta pakalpojumi, materiāli mājokļa uzturēšanai un remontam, kā arī atkritumu savākšana. Veselības aprūpes grupā vidējais cenu līmenis kāpa par 10%. Gada laikā dārgāki kļuva farmaceitiskie produkti, zobārstniecības pakalpojumi, ārstu speciālistu pakalpojumi. Ar atpūtu un kultūru saistītām precēm un pakalpojumiem cenas kāpa par 12,8%, sadārdzinoties barībai lolojumdzīvniekiem, atpūtas un sporta pakalpojumiem, ziediem, televīzijas abonēšanas maksai, laikrakstiem un žurnāliem, personālajiem datoriem, kancelejas precēm un zīmēšanas piederumiem. Savukārt restorānu un viesnīcu pakalpojumiem vidējais cenu līmenis palielinājās par 15,8%. Dārgāki bija ēdināšanas pakalpojumi, tai skaitā cenu kāpums bija restorānu un kafejnīcu pakalpojumiem – par 13,6%, ēdnīcu pakalpojumiem – par 18,8% un ātrās ēdināšanas pakalpojumiem – par 18,1%. Gada laikā sadārdzinājās arī viesnīcu pakalpojumi. Dažādu preču un pakalpojumu grupā cenas palielinājās par 14,3%, ko būtiski ietekmēja cenu kāpums personīgās higiēnas precēm un skaistumkopšanas līdzekļiem. Dārgāki bija frizētavu un skaistumkopšanas salonu pakalpojumi, uzturēšanās izmaksas veco ļaužu pansionātos, autotransportlīdzekļu apdrošināšana. Pārējās patēriņa grupās nozīmīgākais cenu kāpums bija telekomunikāciju pakalpojumiem, mājokļa tīrīšanas un kopšanas līdzekļiem, apģērbiem, personisko transportlīdzekļu apkopei un remontam, pasažieru pārvadājumiem pa autoceļiem. Savukārt degvielas cenas samazinājās par 10,8%. Salīdzinot ar 2015. gadu, patēriņa cenas 2023. gada aprīlī bija par 44,3% augstākas. Precēm cenas pieauga par 46,6%, bet pakalpojumiem – par 36,1%.", "link": "https://www.delfi.lv/bizness/37293360/bankas_un_finanses/55509740/gada-inflacija-latvija-aprili-sarukusi-lidz-15-1"},
{"title": "Akciju cenas pasaulē pārsvarā krīt", "category": "Finanses", "body": "Volstrītas galvenie indeksi lielākoties saruka pēc tam, kad bažas par banku sektora stabilitāti atjaunoja spiedienu uz ASV reģionālajām bankām. ASV reģionālās bankas \"PacWest\" akcijas cena kritās par 22,7% pēc tam, kad tā bija ziņojusi par noguldījumu apjoma samazināšanos par 9,5% iepriekšējā nedēļā. Akciju cenu kritumu ceturtdien pieredzēja arī vairākas citas reģionālās bankas, tostarp \"KeyCorp\", \"Zions Bancorporation\" un \"Western Alliance Bancorporation\". \"Lai gan noguldījumu samazināšanās vienā bankā ne vienmēr signalizē par plašākām problēmām, tirgus ir hiperjutīgs uz jebko, kas skar šo sektoru,\" sacīja \"Charles Schwab\" analītiķis Alekss Kofijs. ASV biržu indekss \"Dow Jones Industrial Average\" ceturtdien kritās par 0,7% līdz 33 309,84 punktiem, indekss \"Standard & Poor's 500\" saruka par 0,2% līdz 4130,57 punktiem, bet indekss \" Nasdaq  Composite\" palielinājās par 0,2% līdz 12 328,51 punktam. Londonas biržas indekss FTSE 100 ceturtdien kritās par 0,1% līdz 7730,58 punktiem,, Frankfurtes biržas indekss  DAX  saruka par 0,4% līdz 15 834,91 punktam, bet Parīzes biržas indekss CAC 40 palielinājās par 0,3% līdz 7381,78 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 2,3% līdz 70,87 ASV dolāriem par barelu. \"Brent\" markas jēlnaftas cena Londonas biržā saruka par 1,9% līdz 74,98 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien nemainījās un bija 34,99 eiro par megavatstundu. Eiro vērtība pret ASV dolāru ceturtdien kritās no 1,0985 līdz 1,0918 dolāriem par eiro, britu mārciņas vērtība pret ASV dolāru saruka no 1,2627 līdz 1,2514 dolāriem par mārciņu, bet ASV dolāra vērtība pret Japānas jenu palielinājās no 134,34 līdz 134,55 jenām par dolāru. Eiro vērtība pret britu mārciņu pieauga no 86,98 līdz 87,22 pensiem par eiro.", "link": "https://www.delfi.lv/bizness/37293360/bankas_un_finanses/55512152/akciju-cenas-pasaule-parsvara-krit"},
{"title": "Ko nosaka jaunais ES kriptovalūtu regulējums MiCA?", "category": "Finanses", "body": "Lai arī bažas par to, ka kriptovalūtas un to tehnoloģijas var tikt izmantotas, lai apietu sankcijas, atmazgātu noziedzīgi iegūtus līdzekļus un apkrāptu neuzmanīgos, tiek izteiktas teju kopš brīža, kad dzima \" Bitcoin \", regulatori Rietumu pasaulē līdz šim nesteidzās ar ierobežojumiem. Daļēji tas, visticamāk, bija saistīts ar to, ka, lai gan tur ātri vien apgrozījās miljardi, globālo finanšu izpratnē summas un tirgus dalībnieku skaits bija niecīgs.  Taču 2022. gadā, kad smagā stāvoklī nokļuva daudzi kriptovalūtu pakalpojumu sniedzēji un investori zaudēja miljoniem dolāru, spiediens uz regulāriem pieauga. Kopš  pagājušā gada gan ASV, gan Eiropas valstis aktīvi sāka meklēt veidus, kā pasargāt investorus.  2022. gada jūnijā EP sarunu dalībnieki vienojās par tiesību aktu, kas, kā paši skaidro, \"nodrošinās kriptovalūtu pārskaitījumu izsekojamību, kas ļaus arī vienmēr bloķēt aizdomīgus darījumus, tāpat kā tas iespējams ar citām finanšu operācijām\". Nu, saukts saīsinājumā par MiCA (The Markets in Crypto-Assets regulation), tiesību akts ir pieņemts.", "link": "https://www.delfi.lv/bizness/37293360/bankas_un_finanses/55504686/ko-nosaka-jaunais-es-kriptovalutu-regulejums-mica"},
{"title": "Amatu atstājusi 'CBL Life' un 'CBL atklātais pensiju fonds' valdes priekšsēdētāja Fišere-Kaļķe", "category": "Finanses", "body": "Bankas \" Citadele \" grupas dzīvības apdrošināšanas kompānijas \"CBL Life\" un pensiju fonda \"CBL atklātais pensiju fonds\" valdes priekšsēdētāja Anna Fišere-Kaļķe atstājusi amatu, liecina \"Firmas.lv\" informācija. \"CBL Life\" valdes priekšsēdētājas amatā Fišere-Kaļķe tika iecelta 2021.gada martā, savukārt \"CBL atklātā pensiju fonda\" valdes priekšsēdētājas amatā - 2021.gada martā. \"CBL Life\" un \"CBL atklātā pensiju fonda\" valdē darbu turpina valdes locekles Lolita Sičeva un Valērija Urtāne. Bankas \"Citadele\" meitasuzņēmuma \"CBL Asset Management\" valdes priekšsēdētājs Kārlis Purgailis skaidroja, ka Fišere-Kaļķe atstāj amatu, lai turpinātu karjeru ārpus bankas \"Citadele\" grupas. Tāpat atzīmē, ka Kaļķes ilglaicīgajā vadībā realizēti nozīmīgi projekti un ieviesti jauni produkti gan bankā \"Citadele\", gan tās meitas uzņēmumos, par ko grupas uzņēmumi izsaka pateicību. Purgailis norādīja, ka šobrīd vēl notiek valdes priekšsēdētāja kandidātu izvērtēšana, pēc tam atbilstošākais kandidāts tiks virzīts apstiprināšanai regulatoram. Kandidāts nebūs no esošajiem valdes locekļiem, lai nodrošinātu pilnvērtīgu pienākumu sadali starp esošajiem valdes locekļiem un jauno kandidātu. \"CBL atklātais pensiju fonds\" ir bankas \"Citadele\" meitassabiedrība, kas reģistrēta 1998.gadā, un tās pamatkapitāls ir 640 292 eiro. Savukārt \"CBL Life\" reģistrēta 2005.gadā, un tās pamatkapitāls ir 4 268 615 eiro. Kompānijas vienīgā īpašniece ir bankai \"Citadele\" piederošā ieguldījumu pārvaldes sabiedrība \"CBL Asset Management\". Licenci apdrošināšanas pakalpojumu sniegšanai kompānija saņēma 2007.gada jūnijā.", "link": "https://www.delfi.lv/bizness/37293360/bankas_un_finanses/55515988/amatu-atstajusi-cbl-life-un-cbl-atklatais-pensiju-fonds-valdes-priekssedetaja-fisere-kalke"},
{"title": "'Nākotnes kapitāls': Portfeļa izmaiņas uz 2023. gada deviņpadsmito nedēļu", "category": "Finanses", "body": "Šonedēļ \"SEB Roboinvestors\" parādīju ļoti labu sasniegumu. Nedēļas laikā rezultāti uzlabojās par veselu procentu punktu. Lielākā izaugsmi tika novērota ETF, kas saistīti ar Japānu un Eiropas uzņēmumiem. “SEB Active 80F” fonda ienesīgums uzlabojas par 10%. Pagājušajā nedēļā \"S&P 500\" indekss bija nestabils un beidza nedēļu ar nedaudz negatīvu rezultātu (-0,31%), nokrītot līdz 4124,08 punktiem piektdienā. Lai gan bija vērojami daudzi pozitīvi signāli, piemēram, aprīlī inflācijas līmenis ASV sasniedza 4,9%, kas bija tuvu marta līmenim (5%), kas varētu mudināt FRS nepalielināt procentu likmes, taču paralēli turpinājās krīze ASV banku sektorā, kas kopumā negatīvi ietekmēja tirgu. Turklāt iepriekšējā nedēļā bija runa par \"kārtējo\" ASV valdības maksātnespēju, kā arī \"Google\" stratēģiju izmantot mākslīgo intelektu savos produktos un \"Disney+\" zaudētajiem gandrīz četriem miljoniem abonentu. Baltijas tirgos arī akcijas krītas. Rīgas biržas indekss \"OMX Riga\" šonedēļ samazinājās par 1,53%. Arī Tallinas biržas indekss \"OMX Tallinn\" šonedēļ samazinājās par 0,39%. Tikais \"OMX Vilnius\" šonedēļ palielinājās par 0,29%. Kopējais Baltijas biržu indekss \"OMX Baltic Benchmark GI\" šonedēļ samazinājās par 0,92%. Kriptovalūtas turpina svārstīties. Investoriem pietrūkst pozitīvu signālu un tādēļ \"Bitcoin\" un citu valūta cena nedaudz krīt. Tomēr šobrīd nav indikāciju, ka tā varētu strauji nokrist zem 20 tūkstošiem dolāru par vienu \"Bitcoin\". Kopīga situācija ar Kuzikova akcijām ir šāda: Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Turpināju ieguldīt Latvijas Krājobligācijās. Šonedēļ summa palielinājās līdz 250 eiro, vel palika aptuveni 30 eiro pēc ETF VUSA pārdošanas. Arī piepirku tehnoloģiju segmenta akcijas: \"AAPL\", \"MSFT\" un \"GOOGL\". Manas nākamas investīcijas ies enerģētikas segmentā. Pagājušajā nedēļā uzrakstīju par to ka plānoju pārtaisīt savu portfeli un atteikties no ETFiem par labu obligācijām, kā arī caurskatīt akciju listi. Turpinu pie tā strādāt. Drīz plānoju arī publiski parādīt savu plānu.” \"Domāju, ka ir laiks mazliet papildināt manu P2P porfeli\"", "link": "https://www.delfi.lv/bizness/37293360/bankas_un_finanses/55520120/nakotnes-kapitals-portfela-izmainas-uz-2023-gada-devinpadsmito-nedelu"},
{"title": "Maksātnespējas administrators: panākts spriedums par 54,7 miljonu piedziņu par labu 'PNB bankas' kreditoriem", "category": "Finanses", "body": "“PNB bankas”  maksātnespējas administrators Vigo Krastiņš panācis labvēlīgu spriedumu Londonas starptautiskajā šķīrējtiesā prasībā pret bankas akcionāriem Tamrazu, Faijadu, Baklini, Omrezu un Mgalobvičili par kopējo summu vairāk nekā 54,7 miljoni eiro. Šobrīd turpinās tiesvedības citās valstīs, lai panāktu tiesas sprieduma reālu izpildi un naudas atgūšanu par labu “PNB bankas” kreditoriem, informē Krastiņš. \"Šī prasība bija viena no lielākajām \"PNB\" prasībām naudas izteiksmē, kas arī paredzēja sarežģītu tiesvedību, tāpēc esam gandarīti, ka izdevies panākt pirmo pozitīvo soli naudas atgūšanas procesā kreditoru labā. Tomēr, lai šo summu faktiski atgūtu, šobrīd turpināsies tiesvedības procesi citās valstīs, lai panāktu sprieduma izpildi un naudas faktisko atgūšanu no bankas akcionāriem,\" skaidro Krastiņš. Saskaņā ar maksātnespējas administratora sniegto informāciju \"prasība pret bankas akcionāriem radās, kad 2019. gada vasarā iepriekšējais bankas vairākuma akcionārs Grigorijs Guseļņikovs kopā ar saviem ģimenes locekļiem pārdeva tiem piederošo bankas akciju vairākumu vairākiem investoriem: Maiklam Faijadam (Michael Fayad), Džordžam Mgalobličvili (George Mgaloblichvili), Markam Omrezam (Marc d'Hombres), Antoīnam Baklīni (Antoine Baaklini) un Rodžeram Tamrazam (Roger Tamraz)\". \"Vienlaikus ar akciju pārdošanas darījumu tika noslēgti arī cesijas līgumi, kas paredzēja vairāku bankas prasījuma tiesību pret tās parādniekiem nodošanu minētajiem jaunajiem akcionāriem. Tomēr, ja iepriekš šīs prasījuma tiesības bija nodrošinātas ar ķīlām, tad pēc cesijas līgumu noslēgšanas jaunie akcionāri ķīlas savu saistību izpildes nodrošināšanai tā arī neiedeva un, protams, samaksu par iegūtajām prasījuma tiesībām arī neveica. Turklāt līdz ar cesijas līgumiem jaunie akcionāri apņēmās veikt iemaksas bankas kapitālā, tomēr arī šīs saistības netika pildītas. Līdz ar to 2020. gada rudenī \"PNB bankas\" maksātnespējas administrators vērsās Londonas starptautiskajā šķīrējtiesā pret jaunajiem akcionāriem par viņu no minēto cesijas līgumu izrietošo saistību izpildi. 2022. gada maijā banka ir saņēmusi labvēlīgu spriedumu no Londonas starptautiskās šķīrējtiesas, apmierinot tās prasījumu pilnā apmērā un piedzenot no akcionāriem tās naudas summas, ko katrs no viņiem līdz ar cesijas līgumiem bija apņēmies bankai samaksāt,\" informē Krastiņš. Kopš 2019. gada, kad tika pieņemts lēmums par \"PNB bankas\" maksātnespējas procesa uzsākšanu, maksātnespējas administrators esot veicis vēl arī citas darbības naudas līdzekļu atgūšanai kreditoru labā un kopumā atmaksājis bankas lielākajam prioritārajam kreditoram – Noguldījumu garantiju fondam, 135 miljonus eiro. \"PNB bankas\" darbība tika apturēta 2019. gada 15.augustā, bet 12. septembrī Rīgas pilsētas Vidzemes priekšpilsētas tiesa pasludināja \"PNB banku\" par maksātnespējīgu. Par bankas maksātnespējas procesa administratoru tika iecelts Vigo Krastiņš. \"PNB bankas\" darbība tika apturēta, lai nepieļautu bankas līdzekļu aizplūšanu. Eiropas Centrālā banka  kā \"PNB bankas\" tiešais uzraugs 2019. gada 15. augustā nolēma atzīt \"PNB banku\" par tādu finanšu iestādi, kas ir nonākusi vai nonāks finanšu grūtībās, savukārt Eiropas Vienotā noregulējuma valde pieņēma lēmumu neveikt \"PNB bankas\" noregulējumu, kas nozīmē neveikt pasākumus, lai bankas darbību stabilizētu.", "link": "https://www.delfi.lv/bizness/37293360/bankas_un_finanses/54404474/maksatnespejas-administrators-panakts-spriedums-par-54-7-miljonu-piedzinu-par-labu-pnb-bankas-kreditoriem"},
{"title": "'Swedbank' Liepājā atklāj pirmo bankas reģionālo pārstāvniecību, nodarbinās līdz 30 cilvēkiem", "category": "Finanses", "body": "' Swedbank ' Liepājā atklājusi pirmo bankas reģionālo pārstāvniecību, kurā strādās līdz 30 cilvēkiem, ziņo banka. Viņi līdztekus jau esošajai \"Swedbank\"  Liepājas  filiālei nodrošinās klientu konsultācijas un apkalpošanu. Pārstāvniecības atklāšana notiek bankas reģionālās attīstības stratēģijas ietvaros, lai nodrošinātu bankas pakalpojumu pieejamību arī no reģionālajiem centriem un atbalstītu šo centru kopējo izaugsmi. Jaunā pārstāvniecība paplašinās pieejamo pakalpojumu klāstu, sola banka. Tā arī norāda, ka jau šobrīd novēro lielu potenciālo darbinieku atsaucību pievienoties \"Swedbank\" Liepājas komandai. \"Tikai spēcīgi reģioni sniedz perspektīvas iespējas uzņēmumiem un cilvēkiem attīstīt ekonomiku, kas savukārt sekmē visas valsts tautsaimniecības attīstību. Jauni biznesi var rasties tad, kad atbalstām uzņēmīgus cilvēkus un drosmīgas idejas. Un mūsdienās kā zināms, bizness var strādāt bez teritoriālām robežām,\" klāsta \"Swedbank Latvija\" valdes priekšsēdētājs Lauris Mencis. Jaunā reģionālā pārstāvniecība atrodas A. Pumpura ielā. \"Swedbank\" reģionālās attīstības stratēģijas ietvaros, bez Liepājas daļa no bankas pakalpojumiem jau deleģētas kolēģiem Valmierā, Ventspilī un Daugavpilī.", "link": "https://www.delfi.lv/bizness/37293360/bankas_un_finanses/55515040/swedbank-liepaja-atklaj-pirmo-bankas-regionalo-parstavniecibu-nodarbinas-lidz-30-cilvekiem"},
{"title": "Spekulācijas ar 'joku akcijām' nav pazudušas, bet kā ar peļņu?", "category": "Finanses", "body": "Pirms diviem gadiem sauja interneta vietnes \"Reddit\" lietotāju, paklausot \" YouTube \" video ieteikumiem, nopelnīja ievērojamas naudas summas, iegādājoties tolaik nīkuļojoša un aizmirstībai lemta ASV videospēļu mazumtirgotāja \"GameStop\" akcijas. Divus gadus vēlāk ideja par tā sauktajām \"meme stocks\" (interneta joku akcijām), kad, balstoties uz aktivitātēm soctīklos, pārsvarā nepieredzējuši investori metas pirkt uzņēmumus, kuri tuvojas bankrota slieksnim, nav pazudusi. Šovasar amatieru cerības tiek liktas uz grūtus laikus pieredzējušā kosmētikas ražotāja \"Revlon\" akcijām. Vai \"meme-stock\" pasaulē joprojām var cerēt uz lielu peļņu? \"Sāku skatīties visādus investoru \"YouTube\" kanālus, lasīt \"r/wallstreetbets/\" un \"4chan /biz/\", sapirkos kripto (..). Protams, ka pamanīju arī \"GME\" (\"GameStop\") un \"AMC\" (\"AMC Entertainment\"),  , kuri apzvēr, ka tūlīt mēs (\"AMC\"/\"GME\" investori) pārdalīsim visas pasaules naudu,\" par to, kas pamudināja iegādāties \"joku akcijas\" pirms pāris gadiem, \"Delfi Bizness\" stāsta Artūrs. Viņš ir viens no daudziem amatieriem investoriem, kas, pateicoties digitālajiem medijiem un finanšu tehnoloģijām, aizvadītajos gados ir spēris pirmos soļus investīciju pasaulē, iegādājoties kriptovalūtas un \"interneta joku akcijas\" – 2020. gadā pieredzēto fenomenu, kad interneta lietotāji joka un sentimenta mudināti masveidā sāka pirkt mirstošu uzņēmumu akcijas. Pašdarbniekiem ne tikai izdevās pašiem nopelnīt, bet arī iebiedēt investīciju fondus. Tie vēlāk pieņēma darbā analītiķus, kuru darbs bija sekot amatieriem investoriem un viņu interneta domubiedru grupām.", "link": "https://www.delfi.lv/bizness/37293360/bankas_un_finanses/54581582/spekulacijas-ar-joku-akcijam-nav-pazudusas-bet-ka-ar-pelnu"},
{"title": "Trešdaļa iedzīvotāju būtu gatavi savus pensijas 2. līmeņa uzkrājumus izņemt un iztērēt", "category": "Finanses", "body": "Iedzīvotāju aptaujas dati norāda uz to, ka cilvēki kopumā gatavojas pensijas vecumam, jo 42% respondentu atzina, ka papildu 1. un 2. pensiju līmeņiem, veido arī citus uzkrājumus. Savukārt 37% cilvēku netic, ka pensiju 2. līmenis būtiski atvieglos dzīvi vecumdienās. Vērtējot respondentu vecuma struktūru, redzams, ka īpaši skeptiski ir cilvēki 45–54 gadu vecumā, bet kopumā optimistiskāk noskaņoti ir gados jauni cilvēki. Lielākā daļa respondentu paļaujas uz pensiju 2. līmeni kā ienākumu avotu vecumdienās un atzīst, ka labprāt turpinātu krāt arī tad, ja šos uzkrājumus ļautu izņemt pirms pensijas vecuma sasniegšanas. To norāda 41%, uzsverot – šī nauda būs vajadzīga vecumdienās, citādi nebūs, par ko dzīvot. Savukārt trešdaļa cilvēku būtu gatavi savus līdz šim izveidotos pensijas 2. līmeņa uzkrājumus izņemt un iztērēt dažādām šī brīža vajadzībām. Tā 20% gribētu remontēt mājokli, 16% apmaksātu bērnu studijas, 11% nopirktu auto, 24% iegādātos jaunu mājokli, bet visvairāk – 27% respondentu – sacījuši, ka iztērētu šo naudu ikdienas vajadzībām. \"Lai arī, iespējams, Latvijas pensiju sistēma nav perfekta, tā starptautisko ekspertu skatījumā vairākkārt ir atzīta par vienu no ilgtspējīgākajām pasaulē, 2020. gadā ierindojoties 13. vietā. Turklāt pēdējos gados ir panāktas nozīmīgas pārmaiņas, kas ļaus pensiju 2. līmeņa dalībniekiem nopelnīt vairāk. Ir būtiski samazinātas komisijas maksas, panākts, ka 100% no pensijas kapitāla drīkst ieguldīt akcijās, savukārt jaunie pensiju 2. līmeņa dalībnieki pēc nejaušības principa vairs neierotēs konservatīvajos plānos, bet tādos, kas ļauj ieguldīt aktīvāk un attiecīgi nopelnīt vairāk. Jāapzinās, ka pensiju 2. līmeņa atdevi ietekmē norises globālajā ekonomikā. Līdz ar to ir svarīgi izstrādāt mehānismu, kas ļauj iedzīvotājiem, kuriem jādodas pensijā, pakāpeniski izņemt pensiju 2. līmenī uzkrātos ieguldījumus, tādējādi samazinot risku, ka uzkrātā kapitāla apjoms pensionēšanās brīdī ievērojami samazinās, jo sakrīt ar brīdi, kad globālo satricinājumu rezultātā finanšu tirgi ir piedzīvojuši kritumu. Asociācija sadarbībā ar Finanšu un kapitāla tirgus komisiju un Latvijas Apdrošinātāju asociāciju vairāku mēnešu garumā ir strādājusi pie šī risinājuma un pavasarī iesniegusi to  Labklājības ministrijai . Šādi soļi ļaus panākt lielāku uzticību pensiju sistēmai un arī katra paša līdzatbildību savas nākotnes veidošanā,\" atzīmē Sanita Bajāre, Finanšu nozares asociācijas valdes priekšsēdētāja. Vērtējot cilvēku informētību par pensiju 2. līmeni, 71% respondentu atzinuši, ka seko līdzi saviem uzkrājumiem, bet 28% cilvēku šis jautājums neinteresē. Ieinteresētība pieaug pirmspensijas vecumā, kad regulāri šim jautājumam uzmanību pievērš jau 27% cilvēku. Pēdējo sešu mēnešu laikā savu uzkrājumu līmeni vismaz vienu reizi ir apskatījuši 35% no visiem respondentiem. 15% cilvēku atzinuši, ka nezina, kur šādu informāciju var atrast, tāpēc par saviem uzkrājumiem neko nezina. Lai šo situāciju uzlabotu, valdība marta sākumā ir atbalstījusi ieceri no 2024. gada padarīt informāciju par pensiju 2.līmeņa uzkrājumu vieglāk pieejamu un uztveramu. Šis ir ļoti nozīmīgs solis, kas ļaus regulāri informēt cilvēkus par viņu pensijas uzkrājumu, piemēram, internetbankā vai citā vietnē, kurā lietotājs tiek identificēts drošā veidā (protams, ja lietotājs pats tam piekrīt). Tas nozīmē, ka ikviens pensiju 2. līmeņa sistēmas dalībnieks daudz ērtāk varēs sekot līdzi sava uzkrājuma dinamikai un savlaicīgi pieņemt atbildīgus lēmumus, lai nākotnes pensija būtu lielāka. Informāciju par savu uzkrājumu līmeni ikviena pensiju 2. līmeņa dalībnieks var apskatīt portālā Latvija.lv, sadaļā \" Sociālie pakalpojumi , nodarbinātība\" -> \"Pensijas un pensiju izmaksas\" -> \"Pensiju 2.līmeņa dalībnieka konta izraksts\".", "link": "https://www.delfi.lv/bizness/37293360/bankas_un_finanses/54454046/tresdala-iedzivotaju-butu-gatavi-savus-pensijas-2-limena-uzkrajumus-iznemt-un-izteret"},
{"title": "'Disney+' abonentu skaita kritums iezīmē grūtu periodu izklaides uzņēmumiem", "category": "Finanses", "body": "Globālās pandēmijas periods, kas nāca ar daudzām jaunām un nebijušām praksēm, nu, 2023. gadā, ir teju pilnībā aizmirsts, un arī cilvēku paradumi sāk atgriezties pirmspandēmijas ritmos. To, iespējams, vislabāk demonstrē straumēšanas kompāniju dati.  Martā \"Bloomberg\" rakstīja, ka populārāko straumēšanas oriģināldarbu vērtējumu skaits ir samazinājies par aptuveni 8% salīdzinājumā ar iepriekšējo gadu. Februāra pirmajā nedēļā desmit labāko oriģinālo filmu skatītāju skaits nokritās līdz zemākajam punktam kopš 2021. gada decembra. \"Netflix\" globāli zaudēja apmēram 8% abonentu. Analītiķi lēš, ka augstā inflācija un nedrošība par nākotni pasaulē ietekmēs izklaides industriju un attiecīgi arī biržā tirgoto uzņēmumu akciju vērtību. Pasaules lielākā izklaides kompānija \"Disney\", kā liecina tās publicētie dati, pirmo ceturksni noslēdza ar 21 miljarda apgrozījumu, kas ir par 13% vairāk nekā 2022. gada pirmajā ceturksnī. Lielākā daļa peļņas tika gūta izklaides parku segmentā, kas nodrošina 2,2 miljardu dolāru tīros ienākumus, savukārt tā satura sadaļā peļņa bija 1,1 miljards ASV dolāru. Pērn, neskatoties uz populāra un skatīta satura publicēšanu, straumēšanas serviss kompānijai radīja ievērojamus zaudējumus, kas šogad samazināti par vairāk nekā 20% – līdz 650 miljoniem dolāru. Taču lielākas bažas rada fakts, ka uzņēmums zaudēja 3,6 miljonus savu tiešo straumēšanas pakalpojumu abonentu, samazinot \"Disney+\" kopējo abonentu bāzi līdz 157 miljoniem, raksta \"Forbes\". Daudz skatītāju zaudēts Indijā, bet arī vairāki simti tūkstošu amerikāņu ir atteikušies no pakalpojuma.", "link": "https://www.delfi.lv/bizness/37293360/bankas_un_finanses/55510756/disney-abonentu-skaita-kritums-iezime-grutu-periodu-izklaides-uznemumiem"},
{"title": "'PNB banka' administrators septembrī atguvis aktīvus 1,194 miljonu eiro apmērā", "category": "Finanses", "body": "Tostarp no ieguldījumiem 2022.gada septembrī atgūti 622 000 eiro, no izsniegtajiem kredītiem - 313 000 eiro, no kustamās un citu mantu pārdošanas - 179 000 eiro, no vērtspapīriem - 11 000 eiro, bet no pārējiem aktīviem atgūti 69 000 eiro. Tādējādi 2022.gada deviņos mēnešos \"PNB bankas\" administrators atguvis kopumā 27,474 miljonus eiro, bet kopš 2019.gada 12.septembra, kad \"PNB banka\" tika atzīta par maksātnespējīgu, bankas administrators ir atguvis kopumā 178,007 miljonus eiro, tostarp 2019.gadā bankas aktīvi tika atgūti 25,484 miljonu eiro apmērā, 2020.gadā - 95,408 miljonu eiro apmērā, bet 2021.gadā - 29,641 miljona eiro apmērā. Vienlaikus \"PNB bankas\" maksātnespējas procesa izdevumi augustā bija 780 000 eiro apmērā, tostarp izdevumi kredītiestādes mantas un darba telpu uzturēšanai maksātnespējas procesa laikā bija 406 000 eiro, administratora un administratora palīga atlīdzība - 132 000 eiro, naudas un finanšu instrumentu glabāšanas izdevumi - 3000 eiro, uzraudzības un regulatīvie izdevumi - 9000 eiro, bet citi maksātnespējas procesa izdevumi, tostarp nodokļi - 230 000 eiro. Tādējādi šogad deviņos mēnešos \"PNB bankas\" maksātnespējas izdevumi veido kopumā 6,935 miljonus eiro, bet kopš \"PNB banka\" atzīta par maksātnespējīgu bankas maksātnespējas procesa izdevumi veido kopumā 34,29 miljonus eiro, tostarp 2019.gadā bankas maksātnespējas procesa izdevumi bija 5,481 miljona eiro apmērā, 2020.gadā - 9,97 miljonu eiro apmērā, bet 2021.gadā - 11,904 miljonu eiro. 2022.gada 30.septembrī \"PNB bankā\" garantētie noguldījumi bija 8,674 miljonu eiro apmērā, kamēr 2021.gada beigās garantētie noguldījumi bija 9,756 miljonu eiro apmērā. Savukārt citi noguldījumi septembra beigās bija 132,941 miljona eiro apmērā. Vienlaikus bankas pakārtotās saistības veidoja 17,854 miljonus eiro, emitētie subordinētie parāda vērtspapīri bija 39,683 miljonu eiro vērtībā, bet pārējās bankas saistības bija 128,007 miljonu eiro apmērā. Kredītu un debitoru parādu apmērs augusta beigās bija 50,512 miljoni eiro, kasē un prasībās uz pieprasījumu pret centrālajam bankām bija 39,540 miljoni eiro, pārdošanai pieejamie aktīvi bija 18,381 miljonu eiro vērtībā, ieguldījumi vērtspapīros bija 3,347 miljoni eiro, bet ieguldījumi radniecīgo un asociēto uzņēmumu pamatkapitālā veidoja 9,193 miljonus eiro. Kopumā \"PNB bankas\" aktīvi 2022.gada septembra beigās bija 125,655 miljonu eiro apmērā, kamēr 2021.gada beigās bankas aktīvi bija 155,147 miljonu eiro apmērā. Savukārt bankas kapitāls un rezerves augusta beigās bija negatīvs - mīnus 201,504 miljoni eiro. \"PNB bankas\" iespējamās saistības šogad 30.septembrī bija 331 000 eiro apmērā. Paziņojumā arī minēts, ka \"PNB banka\" turpina ciešu sadarbību ar visām iesaistītajām pusēm, tostarp valsts institūcijām un amatpersonām, lai nodrošinātu likumīgu un efektīvu maksātnespējas procesu, tostarp Noziedzīgi iegūtu līdzekļu legalizācijas un terorisma finansēšanas novēršanas likuma un citu piemērojamo normatīvu prasību ievērošanu. Tāpat administrators norāda, ka, izpildot regulējuma prasības un atbilstoši  Finanšu un kapitāla tirgus komisijas  ( FKTK ) un Finanšu izlūkošanas dienesta prasībām, sadarbībā ar SIA \"Ernst & Young Baltic\" ir izstrādāta metodoloģija, kas paredz bankas kreditoru, aizņēmēju, bankas realizējamo aktīvu pircēju un jebkuru naudas un citu finanšu līdzekļu saņēmēju izvērtēšanu atbilstoši normatīvu prasībām. Izstrādāto metodoloģiju FKTK padome apstiprinājusi 2020.gada 11.augustā. Jau vēstīts, ka \"PNB bankas\" darbība tika apturēta 2019.gada 15.augustā, bet 12.septembrī Rīgas pilsētas Vidzemes priekšpilsētas tiesa pasludināja \"PNB banku\" par maksātnespējīgu. Par bankas maksātnespējas procesa administratoru iecelts Vigo Krastiņš. \"PNB bankas\" darbība tika apturēta, lai nepieļautu bankas līdzekļu aizplūšanu. Eiropas Centrālā banka  (ECB) kā \"PNB bankas\" tiešais uzraugs 2019.gada 15.augustā nolēma atzīt \"PNB banku\" par tādu finanšu iestādi, kas ir nonākusi vai nonāks finanšu grūtībās, savukārt Eiropas Vienotā noregulējuma valde pieņēma lēmumu neveikt \"PNB bankas\" noregulējumu, kas nozīmē neveikt pasākumus, lai bankas darbību stabilizētu. Ņemot vērā minēto, FKTK nolēmuma apturēt finanšu pakalpojumu sniegšanu \"PNB bankā\" un lēma par noguldījumu nepieejamību. ECB kā \"PNB bankas\" tiešais uzraugs pieņēma šādu lēmumu, konstatējot, ka banka nav ievērojusi regulējošās prasības un izvērtējot bankas finansiālo situāciju. šogad augustā Noguldījumu garantiju fondam atmaksājusi piecus miljonus eiro, teikts oficiālajā izdevumā \"Latvijas Vēstnesis\" publicētajā bankas paziņojumā. Bankas administrators informē, ka tādējādi Noguldījumu garantiju fondam, kā prioritārajam kreditoram, līdz šim no maksātnespējas procesā atgūtajiem līdzekļiem ir atmaksāti kopumā 140 miljoni eiro.", "link": "https://www.delfi.lv/bizness/37293360/bankas_un_finanses/54852686/pnb-banka-administrators-septembri-atguvis-aktivus-1-194-miljonu-eiro-apmera"},
{"title": "'Latvijas krājbankas' administrators novembrī atguvis 3500 eiro", "category": "Finanses", "body": "Tostarp visu naudu 2021.gada novembrī bankas administrators ir atguvis no izsniegtajiem kredītiem. Tādējādi šogad 11 mēnešos \"Latvijas krājbankas\" administrators atguvis kopumā 359 665 eiro. Vienlaikus \"Latvijas krājbankas\" maksātnespējas procesa izdevumi 2021.gada novembrī veidoja 22 148 eiro, tostarp nepieciešamie izdevumi kredītiestādes mantas uzturēšanai un nepieciešamo darba telpu uzturēšanai maksātnespējas procesa laikā bija 16 777 eiro, darbiniekiem izmaksājamās darba algas un izmaksājamie atlaišanas pabalsti - 5195 eiro, bet administratora un administratora palīga atlīdzība bija 176 eiro. Šogad 11 mēnešos \"Latvijas krājbankas\" maksātnespējas procesa izdevumi kopumā veido 462 534 eiro. Noguldījumu garantiju fondam \"Latvijas krājbanka\" šogad novembra beigās bija parādā 167,426 miljonus eiro, kas ir tik pat, cik mēnesi iepriekš. Savukārt citi pieteiktie kreditoru prasījumi bija 263,856 miljonu eiro apmērā. Vienlaikus bankas aktīvi novembra beigās bija 5,054 miljoni eiro. \"Latvijas krājbankas\" prasības uz pieprasījumu pret kredītiestādēm novembra beigās veidoja 3,633 miljonus eiro, bet kredīti - 1,338 miljonus eiro. Savukārt bankas pašu kapitāls 2021.gada novembra beigās bija negatīvs - mīnus 464,528 miljoni eiro. Aģentūra LETA jau ziņoja, ka  Rīgas apgabaltiesa  \"Latvijas krājbanku\" par maksātnespējīgu pasludināja 2011.gada 23.decembrī, bet 2012.gada 8.maijā tiesa nolēma apmierināt bankas administratora auditorkompānijas \" KPMG Baltics \" pieteikumu par \"Latvijas krājbankas\" bankrota procedūras sākšanu. Finanšu un kapitāla tirgus komisijas  ( FKTK ) padome 2011.gada 21.novembrī nolēma apturēt \"Latvijas krājbankas\" visu finanšu pakalpojumu sniegšanu. Šāds lēmums tika pieņemts, pamatojoties uz konstatēto līdzekļu iztrūkumu bankā. \"Latvijas krājbankai\" licenci kredītiestādes darbībai FKTK anulēja 2012.gada 10.maijā.", "link": "https://www.delfi.lv/bizness/37293360/bankas_un_finanses/53885607/latvijas-krajbankas-administrators-novembri-atguvis-3500-eiro"},
{"title": "'ABLV Bank' likvidācijas izdevumi sasniedz 180,856 miljonus eiro", "category": "Finanses", "body": "Likvidējamās \" ABLV Bank \" likvidatori šogad aprīlī atguvuši aktīvus 826 000 eiro apmērā, kas ir par 44,1% vairāk nekā mēnesi iepriekš, kad bankas aktīvi tika atgūti 573 000 eiro apmērā, liecina bankas publiskotā informācija. Tostarp no izsniegtajiem kredītiem 2023.gada aprīlī atgūti 430 000 eiro, bet no kustamās un citu mantu pārdošanas   396 000 eiro. Tādējādi šogad pirmajos četros mēnešos \"ABLV Bank\" likvidatori atguvuši 17,119 miljonus eiro, bet kopš 2018.gada 12.jūnija, kad sākās bankas pašlikvidācijas process, \"ABLV Bank\" likvidatori ir atguvuši kopumā 1,276 miljardus eiro, tostarp 2018.gadā tika atgūti 355,493 miljoni eiro, 2019.gadā   393,767 miljoni eiro, 2020.gadā   109,797 miljoni eiro, 2021.gadā   287,058 miljoni eiro, bet 2022.gadā   112,442 miljoni eiro. Vienlaikus \"ABLV Bank\" likvidācijas izdevumi šogad aprīlī veidoja 1,297 miljonus eiro, tostarp darbiniekiem izmaksājamā darba samaksa un izmaksājamie atlaišanas pabalsti, iekļaujot nodokļus, bija 945 000 eiro, likvidatoru atlīdzība, iekļaujot nodokļus,   83 000 eiro, nepieciešamie izdevumi bankas mantas uzturēšanai un nepieciešamo darba telpu uzturēšanai likvidācijas laikā   77 000 eiro, naudas un finanšu instrumentu glabāšanas izdevumi   14 000 eiro, bet citi likvidācijas izdevumi bija 178 000 eiro. Tādējādi šogad pirmajos četros mēnešos bankas likvidācijas izdevumi veido kopumā 7,71 miljonu eiro, bet kopš bankas pašlikvidācijas procesa sākuma \"ABLV Bank\" likvidācijas izdevumi veido kopumā 180,856 miljonus eiro, tostarp bankas likvidācijas izdevumi 2018.gadā bija 21,046 miljonu eiro apmērā, 2019.gadā   36,873 miljonu eiro apmērā, 2020.gadā   36,386 miljonu eiro apmērā, 2021.gadā   43,533 miljonu eiro apmērā, bet 2022.gadā   35,308 miljonu eiro apmērā. Pārskats arī liecina, ka 2023.gada 30.aprīlī \"ABLV Bank\" pieteikto kreditoru prasījumi bija 1,191 miljarda eiro apmērā, kas ir par 2,7% mazāk nekā 2022.gada beigās, kad pieteiktie kreditoru prasījumi bija 1,225 miljardu eiro apmērā. Savukārt pārējie kreditoru prasījumi veidoja 34,014 miljonus eiro. \"ABLV Bank\" kasē un prasībās uz pieprasījumu pret centrālajam bankām aprīļa beigās bija 1,006 miljardi eiro, bankas prasības pret kredītiestādēm bija 161,871 miljons eiro, kredītos banka bija izsniegusi 31,644 miljonus eiro, ieguldījumi finanšu instrumentos bija 15,794 miljoni eiro, ieguldījumi radniecīgo un asociēto uzņēmumu pamatkapitālā veidoja 140,293 miljonus eiro, bet pārdošanai turētie ilgtermiņa ieguldījumi bija 1,143 miljonu eiro apmērā. Kopumā \"ABLV Bank\" aktīvi šogad aprīļa beigās bija 1,419 miljardu eiro apmērā. Savukārt bankas kapitāls un rezerves aprīļa beigās bija 180,661 miljons eiro. Publiskotajā informācijā arī minēts, ka līdz 2023.gada aprīļa beigām vairāk nekā 16 200 bankas bijušo klientu ir atguvuši noguldījumus, kopumā izmaksājot 1,21 miljardu eiro. Tāpat paziņojumā atzīmēts, ka norit darbs ar kreditoriem, kuru prasījumu apmērs aprīļa beigās veidoja kopumā 1,19 miljardus eiro. Kreditoru prasījumu izmaksas tiek veiktas tikai tad, ja pēc pārbaudes netiek konstatēti normatīvos noteiktie šķēršļi šādu izmaksu veikšanai. Pārbaudes veic bankas nolīgta starptautiska konsultantu komanda no \"Ernst & Young\". Līdz aprīļa beigām pārbaudes pabeigtas 2862 kreditoriem (marta beigās   2860 kreditoriem). Maksimālai klientu un kreditoru interešu aizstāvībai un, ņemot vērā Eiropas Centrālās bankas lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26. februārī nolēma pašlikvidēties, savukārt Finanšu un kapitāla tirgus komisijas (FKTK), kas kopš 2023. gada ir pievienota Latvijas Bankai, padome 2018. gada 12. jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018. gada 12. jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV Finanšu ministrijas Finanšu noziegumu apkarošanas tīkla (\"FinCEN\") 2018. gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī Korupcijas novēršanas un apkarošanas birojs (KNAB) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\". Savukārt Finanšu izlūkošanas dienests atzina, ka nav atklājis Ziemeļkorejas sankciju pārkāpumus.", "link": "https://www.delfi.lv/bizness/37293360/bankas_un_finanses/55527434/ablv-bank-likvidacijas-izdevumi-sasniedz-180-856-miljonus-eiro"},
{"title": "'PNB banka' augustā Noguldījumu garantiju fondam atmaksājusi piecus miljonus eiro", "category": "Finanses", "body": "Bankas administrators informē, ka tādējādi Noguldījumu garantiju fondam kā prioritārajam kreditoram līdz šim no maksātnespējas procesā atgūtajiem līdzekļiem ir atmaksāti kopumā 140 miljoni eiro. \"PNB bankas\" administrators šogad augustā atguvis aktīvus 6,672 miljonu eiro apmērā, kas ir 12,4 reizes vairāk nekā mēnesi iepriekš, kad tika atgūti 539 000 eiro. Tostarp no ieguldījumiem 2022.gada augustā atgūti 4,427 miljoni eiro, no vērtspapīriem atgūti 1,838 miljoni eiro, no izsniegtajiem kredītiem atgūti 330 000 eiro, no kustamās un citu mantu pārdošanas atgūti 4000 eiro, bet no pārējiem aktīviem atgūti 73 000 eiro. Tādējādi 2022.gada astoņos mēnešos \"PNB bankas\" administrators atguvis kopumā 26,28 miljonus eiro, bet kopš 2019.gada 12.septembra, kad \"PNB banka\" tika atzīta par maksātnespējīgu, bankas administrators ir atguvis kopumā 176,813 miljonus eiro, tostarp 2019.gadā bankas aktīvi tika atgūti 25,484 miljonu eiro apmērā, 2020.gadā - 95,408 miljonu eiro apmērā, bet 2021.gadā - 29,641 miljona eiro apmērā. Vienlaikus \"PNB bankas\" maksātnespējas procesa izdevumi augustā bija 670 000 eiro apmērā, tostarp nepieciešamie izdevumi kredītiestādes mantas uzturēšanai un nepieciešamo darba telpu uzturēšanai maksātnespējas procesa laikā bija 370 000 eiro, administratora un administratora palīga atlīdzība - 110 000 eiro, naudas un finanšu instrumentu glabāšanas izdevumi - 26 000 eiro, uzraudzības un regulatīvie izdevumi - 6000 eiro, tiesas izdevumi - 5000 eiro, bet citi maksātnespējas procesa izdevumi, tostarp nodokļi - 153 000 eiro. Tādējādi šogad astoņos mēnešos \"PNB bankas\" maksātnespējas izdevumi veido kopumā 6,155 miljonus eiro, bet kopš \"PNB banka\" atzīta par maksātnespējīgu bankas maksātnespējas procesa izdevumi veido kopumā 33,51 miljonu eiro, tostarp 2019.gadā bankas maksātnespējas procesa izdevumi bija 5,481 miljona eiro apmērā, 2020.gadā - 9,97 miljonu eiro apmērā, bet 2021.gadā - 11,904 miljonu eiro. 2022.gada 31.augustā \"PNB bankā\" garantētie noguldījumi bija 8,858 miljonu eiro apmērā, kamēr 2021.gada beigās garantētie noguldījumi bija 9,756 miljonu eiro apmērā. Savukārt citi noguldījumi augusta beigās bija 133,041 miljona eiro apmērā. Vienlaikus bankas pakārtotās saistības veidoja 17,854 miljonus eiro, emitētie subordinētie parāda vērtspapīri bija 39,297 miljonu eiro vērtībā, bet pārējās bankas saistības bija 129,574 miljonu eiro apmērā. Kredītu un debitoru parādu apmērs augusta beigās bija 50,501 miljons eiro, kasē un prasībās uz pieprasījumu pret centrālajam bankām bija 39,165 miljoni eiro, pārdošanai pieejamie aktīvi bija 18,737 miljonu eiro vērtībā, ieguldījumi vērtspapīros bija 5,295 miljoni eiro, bet ieguldījumi radniecīgo un asociēto uzņēmumu pamatkapitālā veidoja 8,78 miljonus eiro. Kopumā \"PNB bankas\" aktīvi 2022.gada augusta beigās bija 127,225 miljonu eiro apmērā, kamēr 2021.gada beigās bankas aktīvi bija 155,147 miljonu eiro apmērā. Savukārt bankas kapitāls un rezerves augusta beigās bija negatīvs - mīnus 201,399 miljoni eiro. \"PNB bankas\" iespējamās saistības šogad 31.augustā bija 331 000 eiro apmērā. Paziņojumā arī minēts, ka \"PNB banka\" turpina ciešu sadarbību ar visām iesaistītajām pusēm, tostarp valsts institūcijām un amatpersonām, lai nodrošinātu likumīgu un efektīvu maksātnespējas procesu, tostarp Noziedzīgi iegūtu līdzekļu legalizācijas un terorisma finansēšanas novēršanas likuma un citu piemērojamo normatīvu prasību ievērošanu. Tāpat administrators norāda, ka, izpildot regulējuma prasības un atbilstoši Finanšu un kapitāla tirgus komisijas ( FKTK ) un Finanšu izlūkošanas dienesta prasībām, sadarbībā ar SIA \"Ernst & Young Baltic\" ir izstrādāta metodoloģija, kas paredz bankas kreditoru, aizņēmēju, bankas realizējamo aktīvu pircēju un jebkuru naudas un citu finanšu līdzekļu saņēmēju izvērtēšanu atbilstoši normatīvu prasībām. Izstrādāto metodoloģiju FKTK padome apstiprinājusi 2020.gada 11.augustā. Jau vēstīts, ka \"PNB bankas\" darbība tika apturēta 2019.gada 15.augustā, bet 12.septembrī Rīgas pilsētas Vidzemes priekšpilsētas tiesa pasludināja \"PNB banku\" par maksātnespējīgu. Par bankas maksātnespējas procesa administratoru iecelts Vigo Krastiņš. \"PNB bankas\" darbība tika apturēta, lai nepieļautu bankas līdzekļu aizplūšanu. Eiropas Centrālā banka  (ECB) kā \"PNB bankas\" tiešais uzraugs 2019.gada 15.augustā nolēma atzīt \"PNB banku\" par tādu finanšu iestādi, kas ir nonākusi vai nonāks finanšu grūtībās, savukārt Eiropas Vienotā noregulējuma valde pieņēma lēmumu neveikt \"PNB bankas\" noregulējumu, kas nozīmē neveikt pasākumus, lai bankas darbību stabilizētu. Ņemot vērā minēto, FKTK nolēmuma apturēt finanšu pakalpojumu sniegšanu \"PNB bankā\" un lēma par noguldījumu nepieejamību. ECB kā \"PNB bankas\" tiešais uzraugs pieņēma šādu lēmumu, konstatējot, ka banka nav ievērojusi regulējošās prasības un izvērtējot bankas finansiālo situāciju.", "link": "https://www.delfi.lv/bizness/37293360/bankas_un_finanses/54755184/pnb-banka-augusta-noguldijumu-garantiju-fondam-atmaksajusi-piecus-miljonus-eiro"},
{"title": "Valsts aizdevumu portfelis pērn audzis par 8,5%", "category": "Finanses", "body": "Likums par valsts budžetu 2022. gadam noteica valsts budžeta aizdevumu kopējo palielinājumu 216,3 miljonu eiro apmērā, tostarp pašvaldību aizņēmumu kopējo palielinājumu 188,1 miljona eiro apmērā. Valsts aizdevumu kredītportfelī turpina dominēt aizdevumi pašvaldībām un to struktūrām 1,735 miljardu eiro apmērā, kas palielinājušies par 7,2% jeb 116,6 miljoniem eiro, salīdzinot ar 2021.gadu. Valsts kase  informē, ka 2022.gadā tika noslēgti 385 valsts aizdevuma līgumi par kopējo summu 205,4 miljoni eiro, no kuriem 190 aizdevuma līgumi par kopējo summu 65,3 miljoni eiro - Covid-19 izplatības ārkārtējās situācijas ietekmes mazināšanai un novēršanai pašvaldībās, 141 aizdevuma līgums par kopējo summu 114 miljoni eiro Eiropas Savienības (ES) projektu īstenošanai un budžeta un finanšu vadībai, 54 aizdevuma līgumi par kopējo summu 26,1 miljons eiro katras pašvaldības prioritāro investīciju projektu realizācijai. Valsts aizdevumi 250,2 miljonu eiro apmērā jeb 78% no kopējā valsts aizdevuma apjoma izsniegti pašvaldību struktūrām, tostarp 249,1 miljons eiro - pašvaldībām. Valsts aizdevumi 40,5 miljonu eiro apmērā jeb 13% no kopējā valsts aizdevuma apjoma izsniegti valsts struktūru kontrolētiem un finansētiem komersantiem, tostarp 40,5 miljonu eiro apmērā izsniegti AS \"Attīstības finanšu institūcija \" Altum \"\" valsts atbalsta programmu īstenošanai (mazie un vidējie uzņēmumi, lauksaimniecība, jaunuzņēmumi un citi) un 1,9 miljonu eiro apmērā - zinātniskajiem institūtiem un augstskolām ES līdzfinansēto projektu īstenošanai (pētniecības infrastruktūras attīstībai, energoefektivitātes paaugstināšanai ēkās un citām vajadzībām). Valsts aizdevumi 29,3 miljonu eiro apmērā jeb 9% no kopējā valsts aizdevuma apmēra izsniegti nefinanšu sabiedrībām, tostarp 27 miljonu eiro valsts aizdevumi pašvaldību kapitālsabiedrībām ES līdzfinansēto projektu īstenošanai, lai nodrošinātu tautsaimnieciskas nozīmes pakalpojumu sniegšanu (siltumapgādes, ūdensapgādes un kanalizācijas projektu īstenošanai un citi).", "link": "https://www.delfi.lv/bizness/37293360/bankas_un_finanses/55530402/valsts-aizdevumu-portfelis-pern-audzis-par-8-5"},
{"title": "Piešķir 34 miljonu eiro 'Origo' esošo saistību refinansēšanai", "category": "Finanses", "body": "\" SEB  banka\" piešķīrusi papildu finansējumu 34 miljonu eiro apjomā SIA \" Linstow  Baltic\" multifunkcionālā komerciālā centra \" Origo \" esošo saistību refinansēšanai. Tirdzniecības centra \"Origo\" esošās saistības sasniedz 66,9 miljonus eiro, un pēc pārfinansēšanas aizdevuma izsniedzējs pilnā apmērā ir tikai \"SEB banka\", ziņo šī finanšu iestāde. Piešķirtais finansējums tiek izmantots, lai multifunkcionālo komerciālo centru \"Origo\" un biznesa centru \"Origo One\" attīstītu atbilstoši pasaulē vadošās ēku ilgtspējas novērtēšanas metodes BREEAM standartiem, veidojot to ne tikai energoefektīvu, bet arī draudzīgu apkārtējai videi, darbiniekiem un sabiedrībai kopumā. Nupat tirdzniecības centrs \"Origo\" ieguvis augstāko noslēdzošo vērtējumu starp visiem tirdzniecības centriem Baltijas valstīs. \"Tirdzniecības centru apmeklējumu skaits joprojām saglabājas ļoti augsts, turklāt komerciālā centra \"Origo\" un biznesa centra \"Origo One\" atrašanās vieta ikdienā nodrošina ārkārtīgi lielu apmeklētāju plūsmu. Līdz ar to ir būtiski attīstīt šīs ēkas atbilstoši mūsdienu prasībām,\" komentē \"SEB bankas\" valdes loceklis Ints Krasts, paužot pārliecību, ka \"Linstow Baltic\" attīstīto platību aktualitāte pieaugs, tostarp, līdz ar Satekles biznesa centra projekta realizāciju, kur atradīsies arī \"SEB bankas\" galvenais birojs. Kopš 2022. gada tirdzniecības centrā \"Origo\" un biznesa centrā \"Origo One\" tiek izmantota mākslīgā intelekta programma \"R8 Digital Operator\", kas sniedz iespēju ilgtspējīgāk izmantot energoresursus un nodrošināt telpu mikroklimata sistēmu regulāciju. Tas palīdz mazināt arī CO  izmešu apjomu, kas ir būtiski, atrodoties Rīgas centrā. 2021. gadā, saņemot ilgtspējas novērtēšanas BREEAM sertifikātu, paplašinātā ēka un biznesa centrs tika atzīts par ilgtspējīgāko ēku Latvijā. \"Origo\" jaunās ēkas pirmajos trīs stāvos izvietotas tirdzniecības un pakalpojumu sniedzēju telpas, savukārt ēkas augšējos trīs stāvos atrodas \"Origo One\" biznesa centrs ar augstvērtīgiem A klases birojiem", "link": "https://www.delfi.lv/bizness/37293360/bankas_un_finanses/55522620/pieskir-34-miljonu-eiro-origo-esoso-saistibu-refinansesanai"},
{"title": "Tuvākajā laikā Latvijā sāks grivnu maiņu pret eiro", "category": "Finanses", "body": "Latvijas Bankas  un Ukrainas Nacionālās bankas sadarbības rezultātā, piesaistot AS \" Industra Bank \" un AS \"Rietumu banka\" un ievērojot Latvijā patvērušos Ukrainas bēgļu vajadzības, tuvākajā laikā tiks sākta Ukrainas grivnu (UAH) maiņa pret eiro (EUR). Maiņas procesu nodrošinās AS \"Industra Bank\" filiālēs Rīgā un četrās Latvijas pilsētās un AS \"Rietumu banka\" Rīgā. Maiņas darījumiem netiks piemērota komisijas maksa. Par precīzu maiņas sākuma datumu informācija tiks sniegta Latvijas Bankas, AS \"Industra Bank\" un AS \"Rietumu banka\" vietnēs. Maiņas procesam noteikti šādi principi: Visas \"Industra Bank\" un \"Rietumu banka\" apmainītās grivnas tiks tālāk pārdotas Latvijas Bankai, kas tās Ukrainas Nacionālajā bankā apmainīs pret eiro. Šajās operācijās tiks izmantots Ukrainas Nacionālās bankas noteiktais fiksētais maiņas kurss, tādējādi neviena no iesaistītajām pusēm negūs peļņu no šīm operācijām.", "link": "https://www.delfi.lv/bizness/37293360/bankas_un_finanses/54696992/tuvakaja-laika-latvija-saks-grivnu-mainu-pret-eiro"},
{"title": "'Snoras' panāk mierizlīgumu ar Šveices banku 'Julius Baer', atgūs 105 miljonus eiro", "category": "Finanses", "body": "Lietuvas likvidējamās bankas \" Snoras \" maksātnespējas administrators un Šveices banka \"Julius Baer & Co\" panākuši mierizlīgumu strīdā par \"Snoras\" bijušo vadītāju un akcionāru veiktajiem finanšu darījumiem, kas paredz, ka\"Julius Baer & Co\" maksās \"Snoras\" 105 miljonus eiro, piektdien paziņoja \"Snoras\", kas ir likbvidējamās\"Latvijas krājbankas\" mātesbanka. Kā sacīja \"Snoras\" administrators Gintars Adomonis, mierizlīgums nozīmē, ka ir beidzies nozīmīgs posms bankas bankrota procesā. \"Snoras\" bankrota administrators prasību Ženēvas pirmās instances tiesā iesniedza 2019.gadā saistībā ar aizdomām, ka pirms vairāk nekā desmit gadiem bijušie \"Snoras\" akcionāri  Vladimirs Antonovs  un  Raimonds Baranausks  izmantoja \"Julius Baer\" un citas bankas ārvalstīs, lai piesavinātos \"Snoras\" aktīvus. Likvidējamā banka no \"Julius Baer\" vēlējās piedzīt 335,2 miljonus eiro. 2009.gadā \"Snoras\" aktīvi, arī vērtspapīri un nauda, lielā apmērā tika pārskaitīti uz \"Snoras\" vārdā atvērtu kontu \"Julius Baer\" un izmantoti kā ķīla \"Julius Baer\" aizdevumiem. Šveices banka aizdevumus izsniedza ar Antonovu un Baranausku saistītām ārzonas kompānijām, klāstīja administrators. Lietuvas valdība nacionalizēja \"Snoras\" un apturēja bankas darbību 2011.gada novembrī, bažījoties par šīs bankas stāvokli. Vēlāk tika ierosināta bankas bankrota lieta. Arī \"Latvijas krājbankā\" drīz pēc tam tika konstatēts apmēram 100 miljonu latu (140 miljoni eiro) iztrūkums, un 2011.gada decembrī Rīgas apgabaltiesa banku pasludināja par maksātnespējīgu. Lietuvas tiesībsargājošās institūcijas uzskata, ka no 2008.gada rudens līdz 2011.gada vasarai ir notikuši 35 pārskaitījumi no pieciem līdz 74 miljoniem eiro, kuros \"Snoras\" nauda un vērtspapīri nonāca privātos kontos Šveices bankās. Vēl tiek uzskatīts, ka divas liela apjoma nelegālas transakcijas ar \"Snoras\" aktīviem notikušas no 2009.gada līdz 2011.gadam.", "link": "https://www.delfi.lv/bizness/37293360/bankas_un_finanses/54506894/snoras-panak-mierizligumu-ar-sveices-banku-julius-baer-atgus-105-miljonus-eiro"},
{"title": "‘Latvijas Krājbanka’ nepilngadīgie noguldītāji var saņemt garantēto atlīdzību", "category": "Finanses", "body": "Finanšu un kapitāla tirgus komisija ( FKTK ) aicina tos likvidējamās AS \" Latvijas Krājbanka \" noguldītājus, kuri 2014. gada jūnijā nebija sasnieguši 18 gadu vecumu un kuriem bija tiesības saņemt \"Latvijas Krājbanka\" garantēto atlīdzību, pieteikties atlīdzībai. Nepilngadīgie noguldītāji vai to likumiskie pārstāvji garantēto atlīdzību var saņemt, vēršoties akciju sabiedrībā \" Citadele  banka\". Saskaņā ar šā gada 27. maijā pieņemtajiem grozījumiem Noguldījumu garantiju likumā tie LAS \"Latvijas Krājbanka\" noguldītāji, kuri 2014. gada jūnijā bija nepilngadīgi, var saņemt garantēto atlīdzību līdz 2029. gada 31. decembrim. Tie noguldītāji, kuri nepieteiksies garantētajai atlīdzībai līdz noteiktajam termiņam, zaudēs prasījuma tiesības pret noguldījumu garantiju fondu par garantētās atlīdzības izmaksu. Garantēta atlīdzība nepilngadīgajam var tikt izmaksāta trīs veidos: 1. Pats nepilngadīgais noguldītājs, sasniedzot 18 gadus, var vērsties akciju sabiedrībā \"Citadele banka\", uzrādot personas apliecinošu dokumentu, un saņemt garantēto atlīdzību. 2. Nepilngadīgā vecāks vai aizbildnis var iesniegt akciju sabiedrībai \"Citadele banka\" pieteikumu pārskaitīt garantēto atlīdzību uz nepilngadīgā noguldītāja kontu citā bankā. Noguldījuma izmantošanas nosacījumiem ir jābūt līdzīgiem tiem, kādus kontā esošo līdzekļu izmantošanai bija noteikusi \"Latvijas Krājbanka\". Šajā gadījumā ir nepieciešams uzrādīt līgumu ar citu kredītiestādi par konta atvēršanu, lai varētu pārliecināties par atvērtā konta atbilstību likumā noteiktajam. 3. Garantētā atlīdzība ar pārskaitījumu uz citas personas kontu var tikt veikta, ja ir atbilstošs bāriņtiesas lēmums.", "link": "https://www.delfi.lv/bizness/37293360/bankas_un_finanses/53719751/latvijas-krajbanka-nepilngadigie-nogulditaji-var-sanemt-garanteto-atlidzibu"},
{"title": "Akciju cenas Volstrītā pieaug cerībās uz ASV parāda defolta novēršanu", "category": "Finanses", "body": "Lai gan ASV prezidenta Džo Baidena un Kongresa sarunās vēl nav panākts kompromiss par valsts parāda griestu pacelšanu, Baidens bija \"pārliecināts\", ka parāda defolts nenotiks, savukārt Pārstāvju palātas spīkers republikānis Kevins Makartijs sacīja, ka ir \"optimistiski noskaņots par mūsu spēju strādāt kopā\". Akciju tirgi turpināja vērot šīs sarunas. \"Mēs to esam redzējuši daudzas reizes iepriekš, tas vienmēr tiek atrisināts. Bet nezināmais faktors ir republikāņu kongresmeņu politika,\" sacīja LBBW analītiķis Karls Heilings. Baidenam bija paredzēts piedalīties  G7  samitā Japānā, bet viņš ir atcēlis pēc tam plānotos apmeklējumus Papua-Jaungvinejā un Austrālijā un svētdien atgriezīsies Vašingtonā, jo ir atlicis maz laika vienošanās panākšanai par valsts parāda griestiem. Republikāņi pieprasa tēriņu samazināšanu kā nosacījumu likumprojekta pieņemšanai par parāda griestu pacelšanu, bet demokrāti grib parāda griestu paaugstināšanu bez nosacījumiem. ASV biržu indekss \"Dow Jones Industrial Average\" trešdien pieauga par 1,2% līdz 33 420,77 punktiem, indekss \"Standard & Poor's 500\" kāpa par 1,2% līdz 4158,77 punktiem, bet indekss \" Nasdaq  Composite\" palielinājās par 1,3% līdz 12 500,57 punktiem. Londonas biržas indekss FTSE 100 trešdien kritās par 0,4% līdz 7723,23 punktiem, Frankfurtes biržas indekss  DAX  pieauga par 0,3% līdz 15 951,30 punktiem, bet Parīzes biržas indekss CAC 40 samazinājās par mazāk nekā 0,1% līdz 7399,44 punktiem. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 2,8% līdz 72,83 ASV dolāriem par barelu. \"Brent\" markas jēlnaftas cena Londonas biržā kāpa par 2,7% līdz 76,96 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 0,41% līdz 31,95 eiro par megavatstundu. Eiro vērtība pret ASV dolāru trešdien kritās no 1,0862 līdz 1,0841 dolāram par eiro, britu mārciņas vērtība pret ASV dolāru nemainījās un bija 1,2488 dolāri par mārciņu, bet ASV dolāra vērtība pret Japānas jenu palielinājās no 136,39 līdz 137,63 jenām par dolāru. Eiro vērtība pret britu mārciņu kritās no 87,00 līdz 86,79 pensiem par eiro.", "link": "https://www.delfi.lv/bizness/37293360/bankas_un_finanses/55534176/akciju-cenas-volstrita-pieaug-ceribas-uz-asv-parada-defolta-noversanu"},
{"title": "Akciju cenas krītas, turpinoties sarunām par ASV parādu", "category": "Finanses", "body": "Investoru noskaņojumu nomāca arī dati par vāju Ķīnas ekonomikas atveseļošanos. ASV mazumtirdzniecības apgrozījums aprīlī, salīdzinot ar iepriekšējo mēnesi, palielinājies par 0,4%, tādējādi reģistrēts mazāks kāpums par prognozētajiem 0,7%, liecina otrdien publicēti Tirdzniecības ministrijas dati. ASV mazumtirgotāja \"Home Depot\" ienākumi pirmajā ceturksnī samazinājās, sarūkot patērētāju tēriņiem. ASV dolāra vērtība pret citām svarīgajām valūtām pieauga, bet naftas cenas kritās. \"Pieaug bažas, ka netiek panākts pietiekams progress, lai novērstu ASV defoltu, kurš izraisītu šoka viļņus finanšu tirgos,\" atzīmēja \"Hargreaves Lansdown\" naudas un tirgu vadītāja Suzanna Strītere. ASV Pārstāvju palātas spīkers Kevins Makartijs pēc tikšanās Baltajā namā paziņoja, ka vēl ir daudz darāmā sarunās par federālā aizņemšanās limita paaugstināšanu un potenciāli katastrofāla kredītdefolta novēršanu. Termiņš vienošanās panākšanai ir pēc dažām dienām. Republikāņi pieprasa tēriņu samazināšanu kā nosacījumu likumprojekta pieņemšanai par parāda griestu pacelšanu, bet demokrāti grib parāda griestu paaugstināšanu bez nosacījumiem. ASV biržu indekss \"Dow Jones Industrial Average\" otrdien kritās par 1,0% līdz 33 012,14 punktiem, indekss \"Standard & Poor's 500\" saruka par 0,6% līdz 4109,90 punktiem, bet indekss \" Nasdaq  Composite\" samazinājās par 0,2% līdz 12 343,05 punktiem. Londonas biržas indekss FTSE 100 otrdien kritās par 0,3% līdz 7751,08 punktiem, Frankfurtes biržas indekss  DAX  saruka par 0,1% līdz 15 897,93 punktiem, bet Parīzes biržas indekss CAC 40 samazinājās par 0,2% līdz 7406,01 punktam. Ņujorkas biržas elektroniskajā tirdzniecībā WTI markas jēlnaftas cena otrdien kritās par 0,4% līdz 70,86 ASV dolāriem par barelu. \"Brent\" markas jēlnaftas cena Londonas biržā saruka par 0,4% līdz 74,91 dolāram par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 1,53% līdz 31,82 eiro par megavatstundu. Eiro vērtība pret ASV dolāru otrdien kritās no 1,0874 līdz 1,0865 dolāriem par eiro, britu mārciņas vērtība pret ASV dolāru saruka no 1,2529 līdz 1,2483 dolāriem par mārciņu, bet ASV dolāra vērtība pret Japānas jenu palielinājās no 136,12 līdz 136,37 jenām par dolāru. Eiro vērtība pret britu mārciņu pieauga no 86,80 līdz 87,01 pensam par eiro.", "link": "https://www.delfi.lv/bizness/37293360/bankas_un_finanses/55529670/akciju-cenas-kritas-turpinoties-sarunam-par-asv-paradu"},
{"title": "Strauji augusi vidējā kavētā parāda summa", "category": "Finanses", "body": "Šajā ziemas sezonā vidējā kavētā parāda summa ir pieaugusi par apmēram 20%, stāsta kredītu pārvaldības uzņēmuma \" Intrum \" ģenerāldirektore Baltijā Ilva Valeika. \"Mēs šajā ziemā novērojām to, ka pieaug vidējā parāda summa, kas tiek kavēta. Tā ir augusi par apmēram 20%, savukārt maksājumu kavētāju skaits ir līdzīgs kā iepriekš,\" teica Valeika, piebilstot gan, ka apkures sezona vēl nav beigusies - aprīlī cilvēki vēl saņēma lielus rēķinus par martu, daļējs samazinājums gaidāms maijā un tikai jūnijā komunālo pakalpojumu rēķini būs mazāki. Viņa atzīmēja, ka jau pagājušā gada rudenī sabiedrībā un medijos daudz tika runāts par to, ka šī būs smaga ziema. \"Gan pakalpojumu sniedzēji, gan arī parādu atgūšanas uzņēmumi informēja cilvēkus būt piesardzīgiem savos tēriņos, ievērot maksājumu disciplīnu, plus arī valsts sniedza zināmu atbalstu, tādēļ izskatās, ka lielā mērā dārgā ziema ir pārlaista salīdzinoši mierīgi,\" sacīja Valeika. Vienlaikus viņa norādīja, ka atsevišķi parādnieki ir lūguši atlikt maksājumus uz laiku pēc apkuras sezonas beigām, bet katrā ziņā situācija ir daudz labāka, nekā varēja gaidīt. \"Izskatās, ka iedzīvotāji veiksmīgi pārplānoja savus izdevumus un maksāja rēķinus, īpaši tos, kuru nemaksāšana rada būtiskas sekas, piemēram, mājokļa, apkures rēķini, hipotekārie maksājumi. Šie rēķini vienmēr tiek maksāti prioritāri, jo sekas to kavēšanas gadījumā var būt nozīmīgas,\" teica \"Intrum\" ģenerāldirektore Baltijā. Jautāta, vai banku likmju kāpums nav vairojis kavētos rēķinus, Valeika atzina, ka visas iepriekš piedzīvotās krīzes ir norūdījušas - gan uzņēmumus piedomāt par naudas plūsmām, gan arī iedzīvotājus - plānot budžetu. \"Tas arī ir tas, ko mēs šobrīd redzam, ka visi apzināti pārvērtē savas iespējas, kā maksāt rēķinus, kur tērēt. Rūpīgi jāseko līdzi, kas notiks finanšu segmentā, jo, pateicoties augstajām EURIBOR likmēm, daudziem kredītņēmējiem būs daudz lielāki izdevumi nekā līdz šim, taču bankas ir ļoti piesardzīgi kreditējušas cilvēkus, piešķirot kredītus tiem, kas to var atļauties. Iespējams, šiem cilvēkiem nāksies pārskatīt citus savus tēriņus, bet vismaz pagaidām nav novērojams kavētu maksājumu vilnis šajā segmentā,\" sacīja Valeika. Viņa arī piebilda, ka salīdzinājumā ar citām Eiropas valstīm Latvijas iedzīvotājiem nav tik daudz kredītu un parādu, kas radītu spiedienu uz mājsaimniecību budžetu, bet, protams, arī ienākumu līmenis ir daudz zemāks un par mājokli un pārtiku maksājamā summa ir proporcionāli lielāka pret ieņēmumiem, it īpaši cilvēkiem ar zemākiem ieņēmumiem. \"Ceturtajai daļai Latvijas iedzīvotāju pēc visu obligāto rēķinu samaksas paliek pāri mazāk par 20% ienākumu. Trešdaļai (30%) - vairāk nekā puse no algas. Turklāt dažas sociālās grupas ir neaizsargātākas: sievietēm Latvijā pēc visu obligāto rēķinu apmaksas vidēji paliek mazāk ienākumu nekā vīriešiem,\" teica \"Intrum\" ģenerāldirektore. Tāpat Valeika stāstīja, ka līdz ar augsto inflāciju un dzīves dārdzību iedzīvotāju uzkrājumi ir samazinājušies. \"Šī brīža situācija, piemēram, no pandēmijas krīzes atšķiras arī ar to, ka cenu kāpums ir būtiski paplicinājis ne tikai cilvēku ikmēneša ieņēmumus, bet arī uzkrājumus. Ja pandēmijas laikā visi iekrāja, jo nebija kur tērēt, tad pašreizējā situācija ir likusi šo naudu diezgan patērēt. Tādēļ arī uzņēmēju un patērētāju prognozes ir pesimistiskākas, jo šobrīd ir iztērēti iekrājumi un dzīve ir sadārdzinājusies. Ja prognozes par ilgstošo inflāciju piepildīsies, tad rēķinu apmaksa nākotnē būs vēl grūtāk izmanevrējama,\" teica Valeika.", "link": "https://www.delfi.lv/bizness/37293360/bankas_un_finanses/55534392/strauji-augusi-videja-kaveta-parada-summa"},
{"title": "Aktīvi piesaista finansējumu. Šogad emitēto obligāciju apjoms sasniedzis jau 112 miljonus eiro", "category": "Finanses", "body": "Periodos, kad procentu likmes bankās aug, kas nozīmē dārgāku aizņemšanos, akciju cenas krīt, bet obligāciju likmes aug un kļūst pievilcīgākas savas stabilās atdeves dēļ. Pērn Latvijā tika emitētas obligācijas 245 miljonu eiro apmērā, kamēr šī gada pirmajos četros mēnešos summa sasniegusi jau 112 miljonus.  Obligācijas ir parādzīmes, proti, obligāciju izdevējs apņemas aizdevējiem atmaksāt aizdoto naudas summu, kā arī papildus noteikt kupona likmi.  Kā, viesojoties radījumā \"Nākotnes kapitāls\", skaidro \"Signet Bank\" korporatīvo finanšu vadītājs Edmunds Antufjevs, pretēji akcijām, kuru vērtības kāpumu vai kritumu nevar precīzi paredzēt, obligāciju pircējam ir skaidrs, cik naudas viņš saņems atpakaļ, jo atmaksājamā summa un procentu likme ir fiksēta. \"Ir konkrēts periods, uz kuru uzņēmums aizņemas, Baltijā šis periods ir 2–3, varbūt 5 gadi,\" stāsta Antufjevs. Obligācijas var emitēt gan uzņēmumi, gan valstis. Tradicionāli aizdevumi valstīm tiek uzskatīti par vieniem no drošākajiem, tādēļ arī tur procentu likmes ir salīdzinoši zemas. Gan uzņēmumi, gan valstis konkurē par investoru naudu, tādēļ mazāki uzņēmumi un mazākas valstis tradicionāli piedāvā investoriem pievilcīgākus procentus.", "link": "https://www.delfi.lv/bizness/37293360/bankas_un_finanses/55525722/aktivi-piesaista-finansejumu-sogad-emiteto-obligaciju-apjoms-sasniedzis-jau-112-miljonus-eiro"},
{"title": "ASV parāds sasniedzis griestus. Panākt vienošanos kļūst aizvien grūtāk", "category": "Finanses", "body": "Pēdējo nedēļu laikā pasaules uzmanības centrā nonākusi ASV, kuras parāda griesti atkal tuvojas maksimāli pieļaujamajam limitam. Šī nav pirmā reize, kad parāds draud izraisīt krīzi, bet iepriekš griestus izdevies paaugstināt. Kaut arī daudzi starptautiskie analītiķi ir pārliecināti, ka tas notiks arī šoreiz, netrūkst arī skeptiķu, kuri uzsver, ka ar katru šādu griestu sasniegšanas reizi sarunas par to paaugstināšanu kļūst aizvien sarežģītākas. Tādējādi nākotnē situācija varētu izvērsties nelabvēlīga, jo reiz pienāks brīdis, kad parāda griestus vairs nevarēs celt.", "link": "https://www.delfi.lv/bizness/37293360/bankas_un_finanses/55526856/asv-parads-sasniedzis-griestus-panakt-vienosanos-klust-aizvien-grutak"},
{"title": "'Goldman Sachs': mākslīgais intelekts varētu palielināt 'S&P 500' peļņu par 30%", "category": "Finanses", "body": "\"Nākamo desmit gadu laikā MI varētu palielināt produktivitāti par 1,5% gadā. Un tas nākamajā desmitgadē varētu palielināt \"S&P 500\" peļņu par 30% vai vairāk,\" CNBC ceturtdien sacīja investīciju firmas vecākais stratēģis Bens Snaiders. \"Delfi Bizness\" jau iepriekš ir rakstījis, ka mākslīgais intelekts jau šobrīd tiek ieviests  finanšu pasaulē kā atbalsta rīks fondu pārvaldniekiem. \"OpenAI\" izstrādātā tērzēšanas robota \" ChatGPT \" parādīšanās ir izraisījusi interesi par mākslīgā intelekta tehnoloģijām. Tas, kā raksta CNBC, ir arī radījis jaunu satraukumu investoros, kuri vēlas jaunu peļņas pieauguma dzinējspēku laikā, kad pieaugošās aizņēmumu izmaksas un piegādes ķēdes problēmas ir mazinājušas optimismu. \"Šķiet, ka daudzi labvēlīgi faktori, kas [iepriekš] noveda pie šī (S&P 500) peļņas pieauguma, mainīsies,\" Snaiders sacīja ASV medijam. \"Taču patiesais optimisma avots tagad ir produktivitātes uzlabojumi, izmantojot mākslīgo intelektu.\" Viņš norādīja, ka \"1999. vai 2000. gadā tehnoloģiju burbuļa laikā būtu ļoti grūti iedomāties, ka  Facebook  vai  Uber  mainīs mūsu dzīvesveidu.\" Attiecīgi tiek liktas cerības uz to, ka roboti spēs efektīvāk analizēt finanšu tirgus un datus un attiecīgi arī veiksmīgāk tirgoties.", "link": "https://www.delfi.lv/bizness/37293360/bankas_un_finanses/55541570/goldman-sachs-maksligais-intelekts-varetu-palielinat-s-p-500-pelnu-par-30"},
{"title": "Cerības uz parāda griestu paaugstināšanu ASV veicina akciju cenu kāpumu", "category": "Finanses", "body": "\"Pieaug pārliecība, ka melodrāma Vašingtonā ir tikai politiskais teātris un ka galu galā tiks panākta vienošanās, kā tas bijis tik daudz reižu līdz šim,\" sacīja \"CMC Markets\" analītiķis Maikls Hjūsons. Republikāņi pieprasa tēriņu samazināšanu kā nosacījumu likumprojekta pieņemšanai par parāda griestu pacelšanu, bet demokrāti grib parāda griestu paaugstināšanu bez nosacījumiem. Gan republikāņu, gan demokrātu politiķi ir pauduši optimismu, ka vienošanās tiks panākta. ASV biržu indekss \"Dow Jones Industrial Average\" ceturtdien pieauga par 0,3% līdz 33 535,91 punktam, indekss \"Standard & Poor's 500\" kāpa par 0,9% līdz 4198,05 punktiem, bet indekss \" Nasdaq  Composite\" palielinājās par 1,5% līdz 12 688,84 punktiem. Londonas biržas indekss FTSE 100 ceturtdien kāpa par 0,3% līdz 7742,30 punktiem, Frankfurtes biržas indekss  DAX  pieauga par 1,3% līdz 16 163,36 punktiem, bet Parīzes biržas indekss CAC 40 palielinājās par 0,6% līdz 7446,89 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien saruka par 1,3% līdz 71,86 ASV dolāriem par barelu. \"Brent\" markas jēlnaftas cena Londonas biržā kritās par 1,4% līdz 75,86 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien samazinājās par 6,78% līdz 29,79 eiro par megavatstundu, sasniedzot zemāko līmeni apmēram divu gadu laikā. Eiro vērtība pret ASV dolāru ceturtdien kritās no 1,0840 līdz 1,0776 dolāriem par eiro, britu mārciņas vērtība pret ASV dolāru saruka no 1,2487 līdz 1,2408 dolāriem par mārciņu, bet ASV dolāra vērtība pret Japānas jenu palielinājās no 137,68 līdz 138,68 jenām par dolāru. Eiro vērtība pret britu mārciņu nemainījās un bija 86,81 penss par eiro.", "link": "https://www.delfi.lv/bizness/37293360/bankas_un_finanses/55539284/ceribas-uz-parada-griestu-paaugstinasanu-asv-veicina-akciju-cenu-kapumu"},
{"title": "Iespējams, kredītu varēs saņemt arī ārvalstīs. Igauņu uzņēmums piedāvās jaunu pakalpojumu", "category": "Finanses", "body": "Kredītu parasti visvieglāk ir saņemt tikai valstī, kurā aizņēmējs dzīvo, un bankas skeptiski skatās uz potenciālajiem kredītņēmējiem, kas atbraukuši no ārvalstīm.  Tomēr, ņemot vērā, ka daudzi cilvēki strādā attālināti vai regulāri pārvietojas starp vairākām valstīm, viņiem būtu jābūt iespējai aizņemties nekustamā īpašuma iegādei arī citur, uzskata Igaunijas jaunuzņēmuma \"Mifundo\" izveidotāji, kuri vēlas mainīt līdzšinējo praksi un nojaukt līdz šim strikti noteiktās valsts robežas kredītu produktu pieejamībai, atvieglojot nekustamā īpašuma iegādi ārvalstīs.", "link": "https://www.delfi.lv/bizness/37293360/bankas_un_finanses/55531442/iespejams-kreditu-vares-sanemt-ari-arvalstis-igaunu-uznemums-piedavas-jaunu-pakalpojumu"},
{"title": "Daļa iedzīvotāju ik dienas gatavi tērēt 51 – 100 eiro", "category": "Finanses", "body": "Katrs trešais Latvijas iedzīvotājs ikdienas tēriņu segšanai atvēl līdz 10 vai 20 eiro, tomēr tikpat liela daļa iedzīvotāju ikdienas budžeta griestus nav noteikuši, nesekojot līdzi saviem tēriņiem. Vistaupīgāk cenšas dzīvot jauni cilvēki, kā arī iedzīvotāji, kas sasnieguši 60 gadu vecumu, secināts bankas \" Citadele \" maijā veiktajā Latvijas iedzīvotāju aptaujā. Aptuveni trešdaļa aptaujāto jeb 28% saviem ikdienas tēriņiem konkrētu budžetu nenosaka, nesekojot līdzi, cik tiek iztērēts. Ikdienas izdevumu budžetā līdz 10 eiro iekļauties cenšas 14% respondentu, visbiežāk šāda summa aktuāla jauniešiem, kuri vēl nav sasnieguši 30 gadu vecumu, kā arī studentiem. 20% aptaujāto iedzīvotāju dienā vidēji iztērē 11 – 20 eiro, un šis ir populārākais budžeta apmērs ikdienas tēriņu budžetam, ja tāds tiek noteikts. Aptaujas dati liecina, ka šādas izdevumu summas raksturīgas tiem, kas pārsnieguši 60 gadu vecumu, kā arī jauniem cilvēkiem vecumā līdz 29 gadiem. Katrs desmitais (11%) vienas dienas izdevumiem tērē robežās no 21 – 30 eiro. Tie galvenokārt ir iedzīvotāji vecumā no 30 – 39 gadiem. Vairāk par 30 eiro ikdienas izdevumu segšanai tērē 8% aptaujāto. Vidēji 31 – 40 eiro dienā tērē 4% respondentu, savukārt vēl tikpat liela daļa aptaujāto dienas budžetam atvēl 41 – 50 eiro. Aptaujas dati liecina, ka lielāku summu tērēšana biežāk raksturīga Rīgas un Pierīgas iedzīvotājiem, kā arī tiem, kuri strādā vadītāja pozīcijā, savukārt dienas budžets līdz 10 eiro biežāk novērots respondentiem, kuri dzīvo Latgalē. \"Veselīgi plānots budžets ir tāds, kur 50% no ikmēneša ienākumiem tiek rezervēti neatliekamajām vajadzībām – mājoklim, transportam, pārtikai, veselības aprūpei, un kredītmaksājumiem, 30% novirzāmi tādām lietām kā apģērbam, izklaidei, bērnu kabatas naudai, savukārt 20% vēlams rezervēt uzkrājumu veidošanai. Ja palielinās kāda no izmaksu sadaļām, nepieciešams pielāgot arī citus izdevumus, tāpēc ikdienas budžeta noteikšana ir ļoti svarīga. Turklāt vieglāk sekot līdzi saviem izdevumiem un tos plānot būs tiem iedzīvotājiem, kuri lielāko daļu maksājumu veic digitāli un vairākas reizes mēnesī pārskatīs konta izrakstu,\" stāsta \"Citadeles\" Privātpersonu apkalpošanas direkcijas vadītājs Jānis Mūrnieks. 5% respondentu atklāj, ka viņu finansiālajā situācijā ierobežot tēriņus nav nepieciešams vispār, visbiežāk šādu atbildi pauž Rīgā dzīvojošie, kuru ikmēneša alga pārsniedz 1500 eiro. Vien 2% aptaujāto ikdienas tēriņiem paredz 51 – 100 eiro, visbiežāk šādas summas pieejamas iedzīvotājiem vecumā no 50 līdz 59 gadiem. Reprezentatīvu iedzīvotāju aptauju par Latvijas iedzīvotāju ikdienas tēriņiem atvēlētajām naudas summām banka \"Citadele\" kopā ar pētījumu aģentūru \"Norstat\" veica 2023. gada maijā, tiešsaistē aptaujājot 1005 interneta lietotājus vecumā no 18 līdz 74 gadu vecumam.", "link": "https://www.delfi.lv/bizness/37293360/bankas_un_finanses/55532962/dala-iedzivotaju-ik-dienas-gatavi-teret-51-100-eiro"},
{"title": "Akciju cenas sarūk ASV, bet kāpj Eiropā", "category": "Finanses", "body": "ASV Kongresa Pārstāvju palātas spīkers republikānis Kevins Makartijs piektdien pavēstīja par pārtraukumu sarunās par valsts parāda griestu paaugstināšanu, savukārt Baltā nama amatpersona atzina, ka starp demokrātiem un republikāņiem ir lielas domstarpības, tāpēc sarunas ir sarežģītas. \"Mums ir nepieciešama Baltā nama nostājas maiņa, taču pagaidām tādas nav. Tāpēc mums vajadzīga pauze,\" žurnālistiem sacīja Makartijs. Viņš norādīja, ka demokrātiem jāpiekrīt izdevumu samazināšanai. ASV finanšu ministre  Dženeta Jelena  maija sākumā brīdināja, ka ASV jau 1.jūnijā varētu apsīkt finanšu līdzekļi un valsts varētu piedzīvot parāda maksājumu defoltu, ja Kongress nepalielinās vai uz laiku neatcels parādsaistību griestus. Savienoto Valstu parādsaistību griesti pašlaik ir 31,4 triljoni dolāru. \"Briefing.com\" analītiķis Patriks O'Hērs norādīja, ka akciju cenu kritums nav bijis liels, un tas liecina, ka tirgi ir pārliecināti, ka \"kaut kas tiks izdarīts, lai nebūtu defolta\". ASV biržu indekss \"Dow Jones Industrial Average\" piektdien saruka par 0,3% līdz 33 426,63 punktiem, indekss \"Standard & Poor's 500\" kritās par 0,1% līdz 4191,98 punktiem, bet indekss \" Nasdaq  Composite\" samazinājās par 0,2% līdz 12,657,90 punktiem. Londonas biržas indekss FTSE 100 piektdien kāpa par 0,2% līdz 7756,87 punktiem, Frankfurtes biržas indekss  DAX  pieauga par 0,7% līdz 16 275,38 punktiem, bet Parīzes biržas indekss CAC 40 palielinājās par 0,6% līdz 7491,96 punktiem. Ņujorkas biržas elektroniskajā tirdzniecībā WTI markas jēlnaftas cena piektdien saruka par 0,4% līdz 71,55 ASV dolāriem par barelu. \"Brent\" markas jēlnaftas cena Londonas biržā kritās par 0,4% līdz 75,58 dolāriem par barelu. Nīderlandes biržā \"Title Transfer Facility\" (TTF) dabasgāzes cena piektdien palielinājās par 1,3% līdz 30,18 eiro par megavatstundu. Eiro vērtība pret ASV dolāru piektdien kāpa no 1,0770 līdz 1,0810 dolāriem par eiro, britu mārciņas vērtība pret ASV dolāru pieauga no 1,2409 līdz 1,2448 dolāriem par mārciņu, bet ASV dolāra vērtība pret Japānas jenu palielinājās no 138,71 līdz 137,94 jenām par dolāru. Eiro vērtība pret britu mārciņu pieauga no 86,80 līdz 86,82 pensiem par eiro.", "link": "https://www.delfi.lv/bizness/37293360/bankas_un_finanses/55544412/akciju-cenas-saruk-asv-bet-kapj-eiropa"},
{"title": "'Subsahāras līmenī'. Investīciju tirgos Latviju daudzkārtīgi apdzen ne tikai kaimiņi", "category": "Finanses", "body": "Privātā kapitāla piesaiste akciju tirgos ir svarīga jebkuras tirgus ekonomikā balstītas valsts izaugsmei, taču, vērtējot pēc akciju tirgus kapitalizācijas pret IKP, Latvija ir vienā no pēdējām vietām Eiropas Savienībā un būtiski atpaliek arī no kaimiņvalstīm. Vairāki eksperti jau iepriekš norādījuši, ka Latvijas akciju tirgus ir daudzkārt mazāks, nekā to paģērētu mūsu ekonomikas attīstības līmenis. Tagad par to trauksmes zvanus sācis skandēt arī finanšu ministrs. Eksperti un nozarē “dzīvojošie” jau ilgstoši lēš, ka Latvijā ir būtiskas problēmas ar akciju tirgus attīstību. “ Luminor ” Finanšu tirgus klientu nodaļas vadītājs Baltijā Gints Belēvičs nesen intervijā \"Delfi Bizness\" sacīja, ka  Latvijas akciju tirgus ir faktiski uzskatāms par mirušu , jo ir tikai daži sekmīgi, aktīvi tirgoti, augoši uzņēmumi, bet pār tirgu kopumā gulstas vēsturiska neuzticības ēna. Savukārt uzņēmējs Normunds Bergs raidījumā \"Nākotnes kapitāls\" minēja, ka  visu bremzē pārliekā birokratizācija. Lai gan  Finanšu un kapitāla tirgus komisija  (no šī gada  Latvijas Bankas  struktūrvienība) ir centusies aizvadītājos gados veicināt tirgus attīstību un pat izstrādājusi  vērtspapīru smilškastes programmu , kas ļauj uzņēmumiem saņemt konsultācijas un saprast savas iespējas startēt publiskajos tirgos, vismaz pagaidām programma vēl nav nesusi augļus. Tāpat arī līdz šim nav realizējies aicinājums valsts kapitālsabiedrībām un pašvaldību uzņēmumiem sekot Igaunijas piemēram un kotēties biržā. Turklāt, Latvijas akciju tirgus arvien vairāk atpaliek no citu valstu vērtspapīru tirgiem, otrdien  varēja secināt pēc Finanšu ministrijas prezentācijas Ministru kabineta sēdē. “Mēs esam Subsahāras ekonomiskajā līmenī,” runājot par kapitāla tirgu valstī, kolēģiem sacīja finanšu ministrs Arvils Ašeradens (JV), demonstrējot datus, kur Latvija atpaliek ne tikai no kaimiņvalstīm un Eiropas Savienības vidējā rādītāja, bet arī no citu kontinentu valstīm. Kā daļu no risinājuma ministrija piedāvā", "link": "https://www.delfi.lv/bizness/37293360/bankas_un_finanses/55523812/subsaharas-limeni-investiciju-tirgos-latviju-daudzkartigi-apdzen-ne-tikai-kaimini"},
{"title": "Koncertaģentūras 'FBI' pārvaldītāja apgrozījums pērn pieaudzis vairākkārt", "category": "Finanses", "body": "Uzņēmuma valdes loceklis  Ģirts Majors  komentēja, ka 2021. gadā uzņēmuma darbība bija gandrīz pilnībā apturēta Covid-19 pandēmijas dēļ, savukārt 2022. gadā notika ļoti daudz koncertu, tostarp pandēmijas laikā atceltie. \"BDG Concerts\" 2021. gadā strādāja ar 66 558 eiro apgrozījumu un 19 057 eiro peļņu. Uzņēmums reģistrēts 2011. gadā, un tā pamatkapitāls ir 2845 eiro. \"BDG Concerts\" īpašnieki ir Igaunijā reģistrētais \"osauhing BDG Holdings\" (50,97%), Ģirts Majors (24,5%), Andis Zusts (12,27%) un Linda Andersone (12,27%).", "link": "https://www.delfi.lv/bizness/37293360/bankas_un_finanses/55547054/koncertagenturas-fbi-parvalditaja-apgrozijums-pern-pieaudzis-vairakkart"},
{"title": "Šodien būs ļoti lēta elektrība, dažas stundas pat nulles līmenī", "category": "Finanses", "body": "\"Tiem lietotājiem, kuri izvēlējušies mainīgas biržas cenas līgumus, nulles cena un negatīva elektroenerģijas cena biržā sniedz būtiskus ieguvumus,\" skaidro Sabiedrisko pakalpojumu regulēšanas komisijas ( SPRK ) eksperti. Nulles cenas gadījumā minētie lietotāji nemaksā par elektroenerģijas ražošanu. Tomēr šī cena biržā neatstāj iespaidu uz dažādām citām izmaksām, kas jāmaksā elektrības lietotājam, piemēram, tirdzniecības uzcenojumu un sistēmas pakalpojumu izmaksām, un lietotājam par šiem minētajiem pakalpojumiem joprojām ir jānorēķinās. \"Vislielāko ieguvumu lietotājs jūt, ja cena biržā ir negatīva. Ražotājiem, kompensējot elektroenerģijas patēriņu, lietotāji to izjūt kā sistēmas pakalpojumu izmaksu kompensāciju, vēl jo vairāk samazinot lietotāju elektroenerģijas rēķinu,\" skaidro SPRK. No plkst.18 līdz plkst.19 cena būs 25,94 eiro, bet vakarā tā sāks pieaugt, lielākoties svārstoties diapazonā starp 70 un 80 eiro. Vidējā elektroenerģijas cena šodien būs arī salīdzinoši zema   46,94 eiro. Tā ir zemāka nekā šajā nedēļā darbdienās novērotā vidējā cena, kas dažādās dienās svārstījās starp 70 un 115,7 eiro.", "link": "https://www.delfi.lv/bizness/37293360/bankas_un_finanses/55544222/sodien-bus-loti-leta-elektriba-dazas-stundas-pat-nulles-limeni"},
{"title": "Top 20 lielākie nodokļu maksātāji Kurzemē", "category": "Finanses", "body": "No 9,86 miljardiem eiro, kurus 2022. gadā nodokļu maksājumos valsts kopbudžetā samaksājuši Latvijas uzņēmumi, 4,47% veido Kurzemē reģistrēto uzņēmumu nodokļu iemaksas, liecina \" Lursoft \" pētījuma dati. \"Lursoft\" pēta, kuri no Kurzemē reģistrētajiem uzņēmumiem aizvadītajā gadā bijuši lielākie nodokļu maksātāji, kā arī aplūko, kuras nozares pērn nodrošinājušas lielāko nodokļu pienesumu. Salīdzinot ar 2021. gadu, kad Kurzemē reģistrētie uzņēmumi Valsts ieņēmumu dienesta (VID) administrētajos nodokļos samaksāja 400,49 miljonus eiro, pērn to apjoms audzis par 10,12%, savukārt pret 2020. gadu pieaugums veido pat 20,49%. Lursoft izpētījis, ka nodarbināto skaits Kurzemē reģistrētajos uzņēmumos pērn, salīdzinot ar 2021. gadu, piedzīvojis vien minimālas izmaiņas (2021. gadā – 67,32 tūkst. darbinieku, 2022. gadā – 67,61 tūkst. darbinieku), kamēr samaksāto valsts sociālās apdrošināšanas obligāto iemaksu apjoms pret 2021. gadu audzis par 13,81%, bet iedzīvotāju ienākuma nodokļa – par 16,15%. Jānorāda, ka 2022. gadā  Kurzemes  uzņēmumi iedzīvotāju ienākuma nodoklī samaksājuši 133,97 milj. EUR, bet valsts sociālās apdrošināšanas obligātajās iemaksās – 270,33 milj. EUR. Apkopojot datus par Kurzemē reģistrētajiem nodokļu maksātājiem, redzams, ka vislielākais skaits uzņēmumu reģistrēts dzīvojamo un nedzīvojamo ēku būvniecības sektorā. Balstoties uz VID publiskotajiem datiem, pagājušajā gadā Kurzemē reģistrēti 575 šīs nozares uzņēmumi. Dzīvojamo un nedzīvojamo ēku būvniecības nozarē strādājošie Kurzemes uzņēmumi 2022. gadā nodokļos samaksājuši 25,84 milj. EUR, kas to pēc kopējā nodokļu iemaksu apjoma visu nozaru vidū ierindo 3. vietā. Salīdzinot ar gadu iepriekš, nozares veikto nodokļu iemaksu apjoms audzis par 6,52%. Lielākais nodokļu maksātājs Kurzemē starp dzīvojamo un nedzīvojamo ēku būvniekiem ir Liepājas uzņēmums AS \"UPB\". Lursoft apkopotā informācija atklāj, ka pagājušajā gadā AS \"UPB\" samaksāto nodokļu apjoms ir samazinājies. Ja 2021. gadā būvkompānija VID administrētajos nodokļos samaksāja 10,44 milj. EUR, tad pagājušajā gadā – 8,51 milj. EUR. Sarucis arī uzņēmuma veikto valsts sociālās apdrošināšanas obligāto iemaksu, kā arī iedzīvotāju ienākuma nodokļa apjoms. Jāpiebilst, ka AS \"UPB\" darbinieku skaits 2022. gadā bijis par 14,33% mazāks nekā gadu iepriekš, liecina VID publiski pieejamā informācija. No visām Kurzemes pašvaldībām vislielākos nodokļus valsts kopbudžetā 2022. gadā samaksājuši Liepājā (151,76 milj. EUR), Ventspilī (85,73 milj. EUR) un Tukuma novadā (58,20 milj. EUR) reģistrētie uzņēmumi Neskatoties uz to, ka kopējais uzņēmumu skaits ir mazāks nekā dzīvojamo un nedzīvojamo ēku būvniecībā, lielākās nodokļu iemaksas valsts kopbudžetā Kurzemē nodrošinājuši uzņēmumi, kuru pamatdarbība saistīta ar mazumtirdzniecību nespecializētajos veikalos, kuros galvenokārt pārdod pārtikas preces, dzērienus un tabaku. Lursoft pētījuma dati rāda, ka 237 šajā nozarē reģistrētie uzņēmumi pagājušajā gadā VID administrētajos nodokļos samaksājuši 29,20 milj. EUR. Kurzemē reģistrētie šīs nozares uzņēmumi ar darba vietām 2022. gadā nodrošinājuši 3306 darbiniekus. Apkopotie dati atklāj, ka Kurzemē reģistrētie pārtikas preču mazumtirdzniecības uzņēmumi 2022. gadā nodokļu maksājumos valsts kopbudžetā samaksājuši par 11,84% vairāk nekā gadu iepriekš. Neskatoties uz to, ka darbinieku skaits nozarē gada laikā sarucis par teju 4%, par 18,45% audzis nozares samaksātā iedzīvotāju ienākuma nodokļa apmērs, savukārt valsts sociālās apdrošināšanas obligāto iemaksu apjoms palielinājies par 10,06%. Lielākais nodokļu maksātājs starp visiem Kurzemē reģistrētajiem pārtikas mazumtirgotājiem, ir Ventspils uzņēmums AS \"DIĀNA\", kas pēc samaksāto nodokļu kopējā apjoma Kurzemē pērn ierindojies 2. vietā. Salīdzinot ar 2021. gadu, kad mazumtirgotājs valsts kopbudžetā nodokļos samaksāja 8,34 milj. EUR, pērn tirgotāja nodokļu iemaksu apjoms pieaudzis par 17,78%, sasniedzot jau 9,83 milj. EUR. No tiem 2,48 milj. EUR veidoja valsts sociālās apdrošināšanas obligātās iemaksas, bet 1,1 milj. EUR – iedzīvotāju ienākuma nodoklis. Lursoft izziņā esošā informācija rāda, ka pagājušajā gadā AS \"DIĀNA\" bija darba devējs 647 darbiniekiem. Uzņēmumam šobrīd ir reģistrētas 42 aktīvas struktūrvienības. Lielākais nodokļu maksātājs Kurzemē 2022. gadā bijusi SIA \"Liepājas reģionālā slimnīca\", kas nodokļu maksājumos valsts kasi papildinājusi par 11,76 milj. EUR. Slimnīcā, kas pērn bija darba devējs 1064 darbiniekiem, vidējās iedzīvotāju ienākuma nodokļa iemaksas uz vienu strādājošo 2022. gadā sasniedza 3,44 tūkst. EUR, bet valsts sociālās apdrošināšanas obligātās iemaksas – 6,45 tūkst. EUR. Jānorāda, ka visas valstī esošās slimnīcas kopumā VID administrētajos nodokļos pagājušajā gadā samaksājušas 292,99 milj. EUR, kas ir par 10,17% vairāk nekā gadu iepriekš. Tikmēr SIA \"Liepājas reģionālā slimnīca\" gadījumā nodokļu iemaksu pieaugums attiecīgajā periodā bijis 6,64%. Jānorāda, ka starp TOP 20 lielākajiem nodokļu maksātājiem Kurzemē ierindojas ne tikai SIA \"Liepājas reģionālā slimnīca\", bet arī Ventspilī esošā SIA \"Ziemeļkurzemes reģionālā slimnīca\". Lursoft apkopotie dati rāda, ka slimnīcas nodokļu iemaksu apjoms pagājušajā gadā audzis līdz 8,4 milj. EUR, no tiem 5 milj. EUR veidoja valsts sociālās apdrošināšanas obligātās iemaksas un 2,82 milj. EUR – iedzīvotāju ienākuma nodoklis. SIA \"Ziemeļkurzemes reģionālā slimnīca\" iesniegtajā gada pārskatā par 2022. gadu redzams, ka pērn slimnīcas apgrozījums saglabājies iepriekšējā gada līmenī, tai apgrozot 25,43 milj. EUR, vienlaikus slimnīcas peļņa pēc nodokļu nomaksas samazinājusies no 1,34 milj. EUR aizpērn līdz 0,16 milj. EUR pagājušajā gadā. Analizējot datus par vidējām iedzīvotāju ienākuma nodokļa un valsts sociālās apdrošināšanas obligātajām iemaksām uz vienu darbinieku, ne SIA \"Ziemeļkurzemes reģionālā slimnīca\", ne arī SIA \"Liepājas reģionālā slimnīca\" neatrodas saraksta augšgalā. Saraksta galvgalī atrodas dažādi uzņēmumi, kuros pērn nodarbināts neliels strādājošo skaits (lielākoties 1 darbinieks), kas pārsvarā strādā nekustamā īpašuma jomā vai arī ir holdingkompānijas. Tikmēr no uzņēmumiem ar vairāk nekā 3 darbiniekiem lielākās iedzīvotāju ienākuma nodokļa iemaksas uz vienu strādājošo Kurzemē pagājušajā gadā bijušas Kristam Perlancikam un Ivo Smilgainim piederošajā mežizstrādes uzņēmumā SIA \"TELLUSS\". Jānorāda, ka mežizstrādes nozare pagājušajā gadā Kurzemē bijusi 10. lielākais nodokļu maksātājs. Uzņēmumā pērn bija nodarbināti 30 darbinieki, un tas iedzīvotāju ienākuma nodoklī samaksāja 636,69 tūkst. EUR, kas veido vidēji 21,22 tūkst. EUR uz vienu darbinieku. Pēc Lursoft apkopotajiem datiem, mežizstrādes nozarē Latvijā kopumā uz vienu darbinieku iedzīvotāju ienākuma nodoklī samaksāti 4,35 tūkst. EUR. Jāpiebilst, ka SIA \"TELLUSS\" gadījumā arī vidējās valsts sociālās apdrošināšanas obligātās iemaksas uz vienu strādājošo bijušas augstākas nekā nozarē. Pēc iedzīvotāju ienākuma nodokļa vidējo iemaksu apjoma uz vienu darbinieku pagājušajā gadā jāizceļ vēl viens Talsu novada uzņēmums AS \"VERTEX\". Arī šī mežkopības, kokapstrādes uzņēmuma iedzīvotāju ienākuma nodokļu apmērs 2022. gadā uz vienu darbinieku pārsniedz 20 tūkst. EUR, kamēr nozarē vidēji Latvijā tie pērn bijuši 3,46 tūkst. EUR. Jānorāda, ka 2022. gadā SIA \"VERTEX\" bija darba devējs 9 darbiniekiem. Tikmēr viens no līderiem pēc vidējā valsts sociālās apdrošināšanas obligāto iemaksu apmēra uz vienu darbinieku Kurzemē pagājušajā gadā bijis IT nozarē strādājošais SIA \"1 CUBE\". Lursoft aprēķinājis, ka valsts sociālās apdrošināšanas obligātajās iemaksās uz vienu darbinieku uzņēmums pērn samaksājis vidēji 22,67 tūkst. EUR, kamēr vidējais rādītājs valstī datorprogrammēšanas nozarē bija 10,10 tūkst. EUR uz vienu strādājošo. Jāpiebilst, ka pirms diviem gadiem reģistrētajā SIA \"1 CUBE\" 2022. gadā strādāja 4 darbinieki. Uzņēmuma apgrozījums pērn sasniedza 468,3 tūkst. EUR, bet peļņa pēc nodokļiem – 37,2 tūkst. EUR. SIA \"CUBE 1\" vienīgā kapitāldaļu turētāja ir Kristīne Škapare, kurai šis ir pirmais uzņēmums. Starp lielākajiem valsts sociālās apdrošināšanas obligāto iemaksu maksātājiem Kurzemē arī vēl viens IT sektora pārstāvis – SIA \"DIGI-INK\", kas darbojas datu apstrādes, uzturēšanas un ar to saistīto darbību jomā. Uzņēmuma valsts sociālās apdrošināšanas obligāto iemaksu apjoms uz vienu darbinieku pērn palielinājās līdz 19,66 tūkst. EUR, savukārt iedzīvotāju ienākuma nodokļa apjoms uz vienu strādājošo – 11,55 tūkst. EUR. Ventspils uzņēmums SIA \"DIGI-INK\" reģistrēts pirms četriem gadiem un pērn palielinājis apgrozījumu līdz 388 tūkst. EUR. Atšķirībā no trim pirmajiem darbības gadiem, 2022. gadu SIA \"DIGI-INK\" noslēdzis ar zaudējumiem. Lursoft apkopotie dati rāda, ka Kurzemē reģistrētie datorprogrammēšanas uzņēmumi 2022. gadā nodokļu maksājumos valsts kopbudžetā samaksājuši 1,73 milj. EUR (155 uzņēmumi, 203 darbinieki), savukārt datu apstrādes jomā strādājošie – 1,57 milj. EUR (56 uzņēmumi, 209 darbinieki).", "link": "https://www.delfi.lv/bizness/37293360/bankas_un_finanses/55543938/top-20-lielakie-nodoklu-maksataji-kurzeme"},
{"title": "Pirmā instance atbalsta datu sargus – 'Tet' 1,2 miljonu sodu atstāj spēkā", "category": "Finanses", "body": "Rīgas pilsētas tiesa aprīļa beigās noraidījusi uzņēmuma \" Tet \" prasību atcelt tai piespriesto 1,2 miljonu eiro sodu par Datu regulas pārkāpšanu. Tas ir ar atrāvienu lielākais sods līdz šim par regulas neievērošanu Latvijā, ziņo Latvijas Televīzijas raidījums \"de facto\". \"Tet\" joprojām vainu noliedz un spriedumu ir pārsūdzējusi, savukārt Datu valsts inspekcija norāda, ka pārkāpumi bijuši nopietni, tajā skaitā caur \"Tet\" pakalpojumu bijis iespējams uzzināt svešu personu adreses un citus datus. Tagad pārkāpumi ir novērsti. \"de facto\" atgādina, ka pirms vairākiem gadiem viena no galvenajām aktualitātēm ziņu virsrakstos bija Eiropas Savienības Datu regulas pieņemšana, kas kompānijām draudēja ar miljonos eiro mērāmiem sodiem par klientu datu izpaušanu un citiem pārkāpumiem. Eiropas Savienībā personas datus drīkst izmantot tikai strikti noteiktiem mērķiem un ar paša cilvēka atļauju. Pagājušajā gadā pirmo reizi sods virs miljona eiro piemērots arī Latvijā – pārkāpēja bijusi valstij daļēji piederošā kompānija \"Tet\" (iepriekš \"Lattelecom\"). Tai piemērots sods 1,2 miljonu eiro apmērā. \"Tet\" nav pārbaudījis cilvēku identitāti pirms sava straumēšanas servisa \"Tet+\" pieslēgšanas. Vajadzēja tikai pieteikties internetā, un jau pirms līguma noslēgšanas \"Tet\" ļāva filmas un seriālus skatīties, un sāka piesūtīt arī rēķinus. \"Sākās viss ar to, ka mēs saņēmām informāciju no policijas par to, ka \"Tet\" ir nodevis parādu piedzinējiem informāciju par līguma neizpildi personai, kura nebija noslēgusi šo līgumu,\" par lietas ierosināšanu teica Datu valsts inspekcijas direktores vietniece Lāsma Dilba. Konkrētajā gadījumā kāds pieteikumā bija norādījis savas nepilngadīgās māsas vārdu un uzvārdu un pilngadīgās māsas personas kodu. \"Tet\" šādai fiktīvai personai pakalpojumu pieslēdza un uz norādīto e-pastu sāka sūtīt rēķinus. Kad rēķini netika apmaksāti, datus \"Tet\" nodeva parādu piedziņas firmai \"Creditreform\", tajā skaitā nepilngadīgās meitenes vārdu un uzvārdu, kaut nekāds līgums ar \"Tet\" nevienam iesaistītajam nebija noslēgts. Policija kriminālpārkāpumu tajā nesaskatīja, taču Datu valsts inspekcija sāka pārbaudi un pārliecinājās, ka \"Tet+\" varēja pieslēgt, neparakstot līgumu, turklāt to varēja izdarīt arī pieteikumā ierakstot bērnu personas kodus. DVI inspektors 2021. gada nogalē veiktajā pārbaudē arī pamanīja, ka \"Tet\" pašapkalpošanās portālā, ja zini kāda sveša cilvēka personas kodu, varēja uzzināt arī citus viņa datus. Atlika pieteikties \"Tet+\", ievadot šo personas kodu, un \"Tet\" sagatavos līgumu, kura tekstā personas koda īpašnieka adrese, vārds un uzvārds jau būs iekļauts. Šos datus kompānija ieguva, salīdzinot personas kodu ar datiem savā datu bāzē. Par cik lielu daļu Latvijas iedzīvotāju \"Tet\" datu bāzē ir informācija, kompānija neatklāj, tomēr fakts, ka tā ir lielākā telekomunikāciju kompānija Latvijā liecina, ka esošo un bijušo klientu ir daudz. DVI pārstāve Dilba norādīja: \"\"Tet\" ir plaši pazīstama kompānija, kura sniedz pakalpojumus ļoti plašā apmērā Latvijas mērogā. Tad arī datu subjektiem var tikt radīts reāls risks, ka viņu dati tiek nodoti, ja kāds izmanto negodprātīgi viņa personas kodu. Pārzinis, šajā gadījumā \"Tet\", nenodrošina nekādus aizsardzības pakalpojumus, lai datu subjektiem nodrošinātu šo aizsardzību.\" Arī jauno pieteikumu datu salīdzināšana ar gadiem veidoto datu bāzi ir regulas pārkāpums, norāda inspekcija. Kopumā \"Tet\" pārkāpumu inspekcija novērtējusi kā vidēji smagu un aprēķināja sodu 3,2 miljonu eiro apmērā, taču dažādu iemeslu dēļ tas gandrīz trīs reizes samazināts, tajā skaitā tāpēc, ka \"Tet\" šādu praksi vairs nepiekopj un ar inspekciju sadarbojās. Tomēr \"Tet\" inspekcijas lēmumam kategoriski nepiekrīt. Pārliecībā, ka sods nebūs jāmaksā, kompānijas gada pārskatā arī norādīts, ka soda naudu nav jārezervē uzkrājumos, jo lēmums ir pamatoti apstrīdams. Pirmais mēģinājums gan nav izdevies. Rīgas pilsētas tiesa aprīļa beigās \"Tet\" prasību noraidīja un inspekcijas lēmumu atstāja negrozītu. Tiesa norāda, ka iebildumi bijuši nevis par pārkāpuma būtību, bet gan to, ka inspekcija pati esot pieļāvusi dažādus procedūras pārkāpumus. \"Izskatītās lietas ietvaros vērtēti sūdzības iesniedzēja iebildumi par Datu valsts inspekcijas veikto procesuālo darbību tiesiskumu un soda apmēra noteikšanu, nekonstatējot tādus pārkāpumus, kas varētu būt par pamatu apstrīdētā lēmuma atcelšanai vai grozīšanai,\" rakstiskā atbildē norādīja Rīgas pilsētas tiesa. Tiesa uzsver, ka spriedums nav stājies spēkā, jo \"Tet\" 8. maijā to pārsūdzēja. Pati kompānija intervijai nepiekrita un uz jautājumiem sūtīja rakstiskas atbildes: \"Pirmkārt, notikums, kura sakarā Datu valsts inspekcija pieņēma lēmumu, saistīts ar personas prettiesisku mēģinājumu apiet pakalpojuma pieteikšanas drošības risinājumu, nevis nepareizu pieeju datu apstrādē. Otrkārt, lietā nav cietušo un nevienai personai nav nodarīti zaudējumi. Treškārt, uzskatām, ka lēmuma pieņemšanā ir pieļautas būtiskas atkāpes no procesuālā regulējuma, nenodrošinot objektīvi izmeklēšanu, kas novedis pie nepareiza lietas rezultāta. Ņemot vērā, ka tiesvedība turpinās, uzskatām, ka jārespektē tiesas iespējas pieņemt neatkarīgu un tiesisku lēmumu, tādēļ vēl detalizētāk lietas apstākļus komentēt šajā stadijā neuzskatām par pareizu.\" Savukārt par pakalpojuma sniegšanu tikai uz pieteikuma, nevis līguma pamata \"Tet\" atbild, ka kompānijas ieskatā tas regulu nepārkāpj, un līdzīgi rīkojušies arī citi tirgus spēlētāji, piemēram, \"Netflix\". Vienlaikus kārtība pastāvīgi tiekot uzlabota, un šobrīd jau iesniedzot pieteikumu savu identitāti klientam ir jāpierāda. Arī inspekcija piekrīt, ka uzņēmums ir labojies un pārkāpumus novērsis. Ja sods paliks spēkā, soda nauda 1,2 miljonu eiro apmērā \"Tet\" būs jāiemaksā valsts budžetā.", "link": "https://www.delfi.lv/bizness/37293360/bankas_un_finanses/55548400/pirma-instance-atbalsta-datu-sargus-tet-1-2-miljonu-sodu-atstaj-speka"},
{"title": "Latvijas olu ražotājs startēs biržā; akcijas būs pieejamas visiem", "category": "Finanses", "body": "Uzņēmumā informē, ka akcijas plānots iekļaut \" Nasdaq Riga \" alternatīvajā tirgū \"First North\" un to emisijas mērķis ir piesaistīt jaunas investīcijas olu ražošanas jaudu būtiskai palielināšanai, darbības paplašināšanai Latvijā un ekspansijai eksporta tirgos, attīstot uz ilgtspējīgas aprites ekonomikas principiem balstītu darbību. 2022. gadā uzņēmums sasniedza labākos finanšu rezultātus, ieņēmumiem sasniedzot 11,22 miljonus eiro pretēji 3,93 miljoniem eiro 2021. gadā, savukārt dējējvistu skaits pieauga līdz vidēji 356 tūkstošiem pretēji 225 tūkstošiem gadu iepriekš. \"Olu un putnu gaļas proteīna patēriņš pasaulē turpina pieaugt straujāk par jebkuru citu dzīvnieku izcelsmes proteīna veidu, un mēs vēlamies izmantot Latvijas putnkopības nozares priekšrocības, lai izmantotu šo tirgus potenciālu. Pagājušajā gadā pirmo reizi uzņēmuma pastāvēšanas laikā APF grupas kompānijas realizēja vairāk kā 100 miljonus olu un dubultoja pārdoto olu apjomu salīdzinājumā ar iepriekšējo gadu, proti, 106 miljonus olu 2022. gadā pretēji 54 miljoniem gadu iepriekš. Mēs esam pārliecināti, ka šos apjomus var palielināt vēl vairākkārt gan vietējā, gan ārvalstu tirgos,\" saka \"APF Holdings\" valdes priekšsēdētājs Jurijs Adamovičs. Plānots, ka uzņēmuma akcijas būs iespējams iegādāties gan institucionālajiem investoriem, gan jebkuram Baltijas valstu iedzīvotājam. Paredzams, ka sākotnējais publiskais piedāvājums varētu tikt īstenots šī gada ceturtajā ceturksnī. \"APF Holdings\" 2016. gadā dibināja Jurijs Adamovičs. Šobrīd AS APF Holdings aptver uzņēmumu grupu, kas nodarbojas ar putnkopību, vistu olu ražošanu un tirdzniecību, kā arī gāzes un organiskā mēslojuma ražošanu, kas saistīta ar putnkopības ražošanas procesu. Uzņēmumu grupā ietilpst SIA \"Alūksnes putnu ferma\" (putnkopība un olu ražošana), SIA \"APF Trading\" (vistu olu vairumtirdzniecība), SIA \"Oluksne\" (putnkopības un olu ražošanas pakalpojumu sniegšana), SIA \"APF Energy\" (gāzes un organiskā mēslojuma ražošana) un SIA \"Preiļu putni\" (putnkopība, jaunputnu audzēšana). \"APF Holdings\" lielākais akcionārs ir Jurijs Adamovičs.", "link": "https://www.delfi.lv/bizness/37293360/bankas_un_finanses/55549806/latvijas-olu-razotajs-startes-birza-akcijas-bus-pieejamas-visiem"},
{"title": "Izmaiņu dēļ dzīvības apdrošināšana kļūst nepievilcīgāka", "category": "Finanses", "body": "Šā gada pirmajā ceturksnī tradicionālais apdrošināšanas tirgus līderis – dzīvības apdrošināšana – nokritis līdz trešajai pozīcijai starp iecienītākajiem apdrošināšanas veidiem.  Akciju tirgus amerikāņu kalniņi un izmaiņas, kas saistītas ar iedzīvotāju ienākuma nodokļa atmaksu un mūža polises izmaksu grafiku, likušas daudziem pārvērtēt savu vēlmi uzkrāt šajā produktā. Šobrīd gada deklarācijā attaisnotajos izdevumos var iekļaut iemaksas un saņemt IIN atmaksu tikai tad, ja līguma darbības termiņš ir ne mazāk kā 10 gadi. Iepriekš šis termiņš bija ne mazāk kā pieci gadi. Daudziem tas liekas pārāk ilgs laiks šajos svārstīgajos ekonomiskajos apstākļos. Tāpat daudzu cilvēku vēlmi ieguldīt mazinājuši mīnusi uzkrājumos, jo dzīvības apdrošināšana ar uzkrājumu ir cieši saistīta ar finanšu tirgus rezultātiem – akciju un obligāciju cenu izmaiņām, kas pēdējā laikā globālo satricinājumu dēļ ir piedzīvojušas kritumus.", "link": "https://www.delfi.lv/bizness/37293360/bankas_un_finanses/55540036/izmainu-del-dzivibas-apdrosinasana-klust-nepievilcigaka"},
{"title": "Izlaidīs piemiņas monētu 'Saulespuķe Ukrainai'; ienākumus ziedos", "category": "Finanses", "body": "Otrdien, 30. maijā,  Latvijas Banka  izlaidīs īpašu 2 eiro piemiņas monētu, kas veltīta  Ukrainas  saulespuķēm – miera un brīvības simbolam. Šīs 2 eiro piemiņas monētas turpina īpaša dizaina vienlatnieku tradīciju pēc eiro ieviešanas, informē centrālā banka. Monēta \"Saulespuķe Ukrainai\", tāpat kā iepriekš izlaistā kolekcijas monēta \"Ukrainas brīvībai\", ir veltījums Ukrainas cīņai par brīvību – gūtie ienākumi no abām monētām tiks ziedoti Ukrainai. Monētas grafiskā dizaina autors  Krišs Salmanis  2 eiro piemiņas monētā ietvēris ideju, ka saule jeb gaisma, ko mēs novēlam Ukrainai sasniegt pēc iespējas ātrāk, pagaidām ir kā cerību stars. Monētas nacionālajā pusē attēlots viens no ukraiņu tautas simboliem cīņā par mieru – saulespuķe. Ukraina ir pasaulē lielākā saulespuķu audzētāja un saulespuķu eļļas eksportētājvalsts. Taču saulespuķes ir nozīmīgas ne tikai no tautsaimniecības viedokļa – kopš Krievija sāka nežēlīgo karu Ukrainā, saulespuķe kļuvusi arī par globālu miera simbolu. Pirmo reizi saulespuķes Ukrainā kā miera simbols tika iestādītas Pervomaiskas raķešu bāzē, lai atzīmētu kodolieroču izvešanu no valsts. Pašlaik saulespuķes cilvēki visā pasaulē izmanto, lai paustu vienotību ar Ukrainas tautu. Monētas \"Saulespuķe Ukrainai\" tirāža apgrozības kvalitātē jeb tīstokļos ir 400 000 eksemplāru, savukārt Brilliant Uncirculated kvalitātē suvenīriesaiņojumā –15 000 eksemplāru. Cena monētai suvenīriesaiņojumā ir 15.00 eiro. Lai monētas savā īpašumā varētu iegūt iespējami plašāks interesentu loks, noteikts iegādes limits vienai personai – 7 suvenīriesaiņojumi un 1 tīstoklis. Ikvienai eirozonas valstij ir tiesības katru gadu emitēt līdz divām īpaša dizaina 2 eiro piemiņas monētām, kā arī vēl vienu piemiņas monētu kalt vairāku eirozonas valstu kopīgas programmas ietvaros, ja tāda tiek organizēta.", "link": "https://www.delfi.lv/bizness/37293360/bankas_un_finanses/55554122/izlaidis-pieminas-monetu-saulespuke-ukrainai-ienakumus-ziedos"},
{"title": "ECB, iespējams, iepauzēs ar likmju celšanu. Kad tās atkal samazināsies?", "category": "Finanses", "body": "Eirozonā atšķirībā no ASV cīņa ar inflāciju vēl nav noslēgusies – pamatinflācija reģionā turas tuvu vēsturiskiem rekordiem, saka bankas \" Citadele \" meitas uzņēmuma \"CBL Asset Management\" ekonomiste Simona Striževska. Viņa vērtē, ka  Eiropas Centrālā banka  (ECB) paliek noskaņota kareivīgi, taču arī eirozonā likmju celšanas maratons sāk ieiet finiša taisnē. Jāatgādina, ka jau vairākus mēnešus kredītņēmējus biedē regulārās ziņas par ECB lēmumiem celt bāzes procentu likmes un ar to saistītais  Euribor  likmes pieaugums, no kā ir atkarīgs ikviena kredītmaksājums. \"Eiropas Centrālā banka tradicionāli nesniedz prognozes par eiro likmju līmeņiem nākotnē, taču atbilstoši nākotnes darījumu tirgus prognozēm tirgus dalībnieki sagaida, ka ECB varētu paaugstināt procentu likmes vēl vienu vai divas reizes par 0,25 procenta punktiem, tuvinot ECB depozīta likmi 3,50 – 3,75 % apgabalam. Pēc tam ECB varētu paņemt pauzi, lai novērtētu jau īstenoto pasākumu ietekmi uz ekonomikas procesiem,\" spriež ekonomiste. Viņa norāda, ka, likmju celšanai eirozonā ieejot noslēguma posmā, par aktuālu kļūst jautājums, cik drīz eirozonā varētu sagaidīt likmju līmeņu normalizāciju. \"Lai gan eirozonas likmju paaugstināšanas griesti nav tālu, šogad ne tirgus dalībnieki, ne ECB pārstāvji pagaidām negaida likmju samazināšanu. Nākamo divu gadu laikā, redzot zemākus inflācijas līmeņus, arī ECB likmes varētu pakāpeniski sākt iet uz leju. Balstoties uz nākotnes līgumu cenām finanšu tirgos, ECB depozīta likme un arī trīs mēnešu Euribor likme nākamo divu gadu laikā varētu nostabilizēties tuvāk 2,50%, atbilstoši sešu mēnešu Euribor – tuvāk 3,00%,\" saka Striževska. Likmju prognozes gan ir dinamiskas un var mainīties saskaņā ar jaunajiem datiem. Ja inflācijas rādītāji kritīs ātrāk un (vai) ekonomikas sniegums izrādīsies vājāks, nekā šobrīd prognozēts, visdrīzāk redzēsim zemākas ECB likmes. Gluži pretēji – ja inflācija izrādīsies noturīgāka, likmes varētu palikt augstākas ilgāku laiku.", "link": "https://www.delfi.lv/bizness/37293360/bankas_un_finanses/55553586/ecb-iespejams-iepauzes-ar-likmju-celsanu-kad-tas-atkal-samazinasies"},
{"title": "Latvijas Radio zaudējumi pērn pieauguši par 77,1%", "category": "Finanses", "body": "VSIA \" Latvijas Radio \" pagājušajā gadā strādāja ar 12,783 miljonu eiro apgrozījumu, kas ir par 12,9% vairāk nekā gadu iepriekš, vienlaikus kompānijas zaudējumi pieauga par 77,1% - līdz 293 873 eiro, liecina \"Firmas.lv\" publiskotā informācija. Kompānijas finanšu pārskata vadības ziņojumā norādīts, ka 2022. gadā Latvijas Radio piešķirtā finansējuma prioritāriem pasākumiem ietvaros turpināja darbu pie satura vērtēšanas, kopumā izvērtējot ap 30 satura vienībām, izmantojot iekšējos resursus - tematisko redkolēģiju veidotas satura vērtēšanas komisijas, kā arī piesaistot ārējos ekspertus. Lai gan Latvijas Radio ir paveicis 2022. gadā stratēģijā un darba plānā iecerētos darbus, vadība uzsver, ka 2022. gads ir ienesis būtiskas korekcijas un papildus darba apjomu gan satura veidotāju, gan tehnisko un atbalsta funkciju sniedzējiem. Tostarp karadarbības Ukrainā un ar to saistītā plašā jautājumu loka atspoguļošana un tehniskā nodrošināšana ir viennozīmīgi bijis grūtākais un sarežģītākais darbs no visiem aspektiem. Ziņojumā minēts, ka kompānijas zaudējumu apmērs saistīts ar elektroenerģijas un siltumenerģijas cenu pieaugumu. Tāpat zaudējumu apmēru ietekmēja 2020. gadā sāktā atalgojuma reforma - tika palielinātas algas dažām struktūrvienībām, izveidotas jaunas štata vietas, uzsākta algu reforma Ziņu dienestā. Kā norāda vadība, 2022. gadā, līdzīgi pasaules tendencēm radio segmentā, Latvijas Radio kanālu grupai pērn vērojams 3% auditorijas samazinājums, proti, no 775 150 2021.gadā uz 751 290 tūkstošiem 2022. gadā. Kopumā Latvijas Radio kanālu grupa 2022. gadā sasniedza 49,2% Latvijas iedzīvotāju vecumā no 16-74 gadiem. Latvijas Radio vadība paredz arī 2023. gadā turpināt realizēt ambiciozos satura, investīciju un attīstības plānus, kā arī strādāt pie kvalitatīva satura piedāvājuma, īpašu akcentu liekot uz analītisko un pētniecisko žurnālistiku. Tapāt 2023. gadā plānots investēt kapitālieguldījumiem paredzētos resursus, noslēdzot darbu pie Radiomājas logu restaurācijas un nomaiņas projekta, kā arī ieviešot jaunus, inovatīvus risinājumus tehnoloģiskās attīstības nodrošināšanai. Latvijas Radio 2021. gadā strādāja ar 11,322 miljonu eiro apgrozījumu un 165 937 eiro zaudējumiem. Latvijas Radio reģistrēts 1992. gadā, un tā pamatkapitāls ir 1 854 685 eiro.", "link": "https://www.delfi.lv/bizness/37293360/bankas_un_finanses/55557298/latvijas-radio-zaudejumi-pern-pieaugusi-par-77-1"},
{"title": "Deputāti, iegādājoties Latvijas uzņēmumu akcijas, nonākuši KNAB uzmanības lokā", "category": "Finanses", "body": "Lai gan daudziem deputātiem pieder biržā tirgotas gan pašmāju, gan ārzemju uzņēmumu akcijas, kā liecina Korupcijas novēršanas un apkarošanas biroja ( KNAB ) darbības, deputātiem ir jāuzmanās, kādu uzņēmumu akcijas tie liek savā portfelī. Saeimas deputātiem ir ierobežotas iespējas ieņemt amatus un veikt saimniecisko darbību. To nosaka likums. Tomēr, kā norāda eksperti un liecina prakse, dažos gadījumos likumu nepieciešams interpretēt un interpretācijas var atšķirties.  Kā liecina “Delfi Bizness” informācija, tā ir gadījies arī vismaz diviem Saeimas deputātiem. Proti, KNAB pavasarī ir vērsies pret deputātiem, jo viņu portfeļos ir Latvijas degvielas mazumtirgotāja “Virši-A” akcijas.  Deputāti, ņemot vērā, ka KNAB vēl procesu nav noslēdzis un viņi vēl sniedz paskaidrojumus, vēlējās palikt anonīmi, taču “Delfi Bizness” apstiprināja, ka šāds gadījums ir bijis. Viņi skaidroja, ka pārmetuma būtība ir saistīta ar to, ka “Virši-A” piedalās publiskajos iepirkumos.", "link": "https://www.delfi.lv/bizness/37293360/bankas_un_finanses/55534788/deputati-iegadajoties-latvijas-uznemumu-akcijas-nonakusi-knab-uzmanibas-loka"},
{"title": "Aktivizējušies krāpnieki, izliekas par VID un citām valsts iestādēm", "category": "Finanses", "body": "VID Arī jaunākie banku nozares dati apliecina, ka krāpnieki neguļ un meklē aizvien jaunus veidus, kā likt cilvēkiem noticēt sūtītajai ziņai vai saņemtajam zvanam. Neskatoties uz publiskiem brīdinājumiem, krāpniekiem aizvien izdodas izkrāpt vērā ņemamas naudas summas. VID pārstāvji \"Delfi Bizness\" apstiprina, ka pēdējā laikā dienestā vērsušies vairāki cilvēki, kas saņēmuši e-pastu vai īsziņu no krāpniekiem. Krāpnieki uzdodas par VID un aicina veikt noteiktas darbības saistībā ar nodokļu atmaksu. Krāpnieku mērķis, visticamāk, ir iegūt cilvēku bankas konta piekļuves datus. VID uzsver, ka visu informāciju, ko sūta dienests, iespējams apskatīt Elektroniskās deklarēšanas sistēmā (EDS), un dienests iedzīvotājiem nekad nesūta īsziņas. Savukārt e-pastā iedzīvotāji saņem tikai paziņojumus par informāciju, kas pieejama EDS, turklāt šajā paziņojumā ir saite uz EDS oficiālo mājaslapu. No iedzīvotājiem saņemto informāciju par šādiem aizdomīgiem e-pastiem vai īsziņām VID pārsūta arī \"Cert.lv\", lai tādējādi pēc iespējas vairāk cilvēku pasargātu no šādiem krāpšanas mēģinājumiem, skaidroja dienestā. Arī \"Cert.lv\" apstiprina, ka pēdējo divu mēnešu laikā Latvijas iedzīvotāji masveidā turpina saņem krāpnieciska rakstura SMS paziņojumus un e-pastus, kuros ļaundari izliekas par dažādām valsts iestādēm (piemēram, VID, Tiesas.lv, eveseliba.gov.lv, Valsts policija, Nacionālais veselības dienests). \"Cert.lv\" eksperti novērojuši, ka saņemtajos paziņojumos iedzīvotāji visbiežāk tiek aicināti apmaksāt administratīvo sodu, ierasties tiesā vai iepazīties ar saņemto nodokļu apmaksu. Tomēr valsts iestādes nav vienīgās, par ko izliekas krāpnieki. Viltvārži jau tradicionāli izmanto dažādu kredītiestāžu nosaukumus, lai panāktu, ka klients dalās ar saviem datiem. Pēdējās dienās sociālajā vietnē \"Twitter\" var lasīt ierakstus, ka šobrīd blēži aktīvi izsūta īsziņas \"Swedbank\" vārdā. \"Swedbank\" norāda, ka diemžēl arī krāpnieki seko tehnoloģiju attīstībai un izmanto tās ļaunprātīgiem nolūkiem, tādēļ aicina ievērot piesardzību un vienmēr paturēt prātā, ka banka ar savu klientu nesazināsies, steidzami pieprasot internetbankas piekļuvi vai PIN kodus. To, ka cilvēki aizvien iekrīt krāpnieku ķetnās, apliecina arī jaunākā banku nozares statistika, kas uzrāda, ka šogad vien kredītiestāžu klientiem izkrāpti vairāk nekā 3 miljoni eiro. Kā rīkoties, ja cilvēks savus bankas datus ievadījis krāpnieku vietnē, skaidro \"Cert.lv\" eksperti.", "link": "https://www.delfi.lv/bizness/37293360/bankas_un_finanses/55551746/aktivizejusies-krapnieki-izliekas-par-vid-un-citam-valsts-iestadem"},
{"title": "Kazāks akcentē nepieciešamību bankām aktīvāk kreditēt", "category": "Finanses", "body": "Kazāks uzsvēra, ka Latvijas Bankai un parlamentārās izmeklēšanas komisijai sakrīt viedokļi, ka komercbankām ir jāuzlabo kreditēšanas rādītāji. Kazāks norādīja, ka bankām ir jāsamazina savas maržas, kādi no saviem nosacījumiem ilgtspējīgu kredītu izsniegšanā, piemēram, jāsamazina kredītu komisiju maksas un citi rādītāji, jo pašlaik Latvijā ir dārgi kredīti salīdzinājumā ar Eirozonas vidējiem rādītājiem. \"SEB bankas\" pārstāvis, atbildot uz komisijas deputātu norādēm par nepietiekamo kreditēšanu, aicināja ņemt vērā, ka pašlaik pieaug Eiropas Centrālās bankas noteiktās procentu likmes. Līdz ar to izdevīgāku kredītu pieejamība drīzāk gaidāma nākamajā ekonomikas ciklā, kas procentu likmes vairs nemainīsies vai tiks samazinātas. Saistībā ar citām banku darbības lietām no izmeklēšanas komisijas pārstāvju puses ar sarkasmu tika atzīmēts, ka, \"visticamāk, sagadīšanās\" esot tā, ka dažas bankas ir palielinājušas komisijas maksu mēnesī par konta uzturēšanu līdz 4,5 eiro un pieciem eiro. \"SEB bankas\" pārstāvis paziņoja, ka viņam nav informācija, ka Latvijā kontu uzturēšanas izdevumi būtu dārgāki nekā Igaunijā un Lietuvā. \"Luminor Bank\" pārstāve norādīja, ka dažām mazāk aizsargātajām grupām konta izmantošana ir bezmaksas. Komisijas priekšsēdētājs Vilis Krištopans (LPV) aktualizēja problēmu ar kontu neatvēršanu iedzīvotājiem. Gan \"SEB bankas\", gan \"Swedbank\" pārstāvji skaidroja, ka viņi ļoti reti atsaka pamatkonta atvēršanu privātpersonām. Juridiskām personām pamatkonta atvēršana nav pieejama, skaidroja banku pārstāvji. Komentējot bažas par to, ka jauniem klientiem sākotnēji ir jāatbild uz daudz jautājumiem, \"Swedbank\" pārstāve uzsvēra, ka bankas ir ļoti daudz ieguldījušas, lai klientiem maksimāli atvieglotu šo procesu. Latvijas Bankas prezidents Kazāks mudināja iedzīvotājus, kuri nevar atvērt kontu, par savu situāciju vērsties vai nu Latvijas Finanšu asociācijas ombudā, kurš sniedz palīdzību banku klientiem iespējamo domstarpību risināšanā ar Latvijas bankām, vai arī vērsties Latvijas Bankā. Kazāks norādīja, ka pērn saņemtas tikai 26 sūdzības. Latvijas Bankai nepieciešama informācija par konkrētu gadījumu, tad to arī varēs atrisināt. Komisijas sēdes diskusijās arī tika norādīts, ka uzņēmējdarbības jomā kādam vajadzētu piedāvāt pakalpojumu par klientu izpēti - šāda pakalpojuma izmantošana atvieglotu uzņēmēju darbību saistībā noziedzīgi iegūtu līdzekļu atmazgāšanas novēršanas jeb AML prasību izpildi. Tāpat tika norādīts, ka Eiropas Savienības nosacījumu līmenī attiecībā uz politiski nozīmīgākām personām pieeja kļūšot tikai stingrāka. AML prasību ieviešanu Latvija nepieciešamības spiesta ir izpildījusi agrāk nekā daudzviet Eiropā, kur ar nosacījumu ieviešanu ir iekavējušies, atzīmēja Kazāks.", "link": "https://www.delfi.lv/bizness/37293360/bankas_un_finanses/55557600/kazaks-akcente-nepieciesamibu-bankam-aktivak-kreditet"},
{"title": "Amerikāņu politika gremdē ASV un Eiropas akciju cenas", "category": "Finanses", "body": "Investori bija sapīkuši par republikāņu un demokrātu nespēju vienoties par ASV valsts parāda griestu paaugstināšanu. Ja vienošanās netiks panākta līdz 1.jūnijam, gaidāms ASV defolts. \"Šī ir pirmā reize, kad izpaudies patiess [investoru] satraukums par parāda situāciju,\" konstatēja \"Interactive Brokers\" analītiķis Stīvs Sosniks. ASV biržu indekss \"Dow Jones Industrial Average\" otrdien saruka par 0,7% līdz 33 055,51 punktam, indekss \"Standard & Pooor's 500\" kritās par 1,1% līdz 4145,58 punktiem, bet indekss \" Nasdaq  Composite\" samazinājās par 1,3% līdz 12 560,25 punktiem. Londonas biržas indekss FTSE 100 otrdien kritās par 0,1% līdz 7762,95 punktiem, Frankfurtes biržas indekss  DAX  saruka par 0,4% līdz 16 152,86 punktiem, bet Parīzes biržas indekss CAC 40 samazinājās par 1,3% līdz 7378,71 punktam. Ņujorkas biržas elektroniskajā tirdzniecībā WTI markas jēlnaftas cena otrdien pieauga par 1,2% līdz 72,91 ASV dolāram par barelu. \"Brent\" markas jēlnaftas cena Londonas biržā kāpa par 1,1% līdz 76,48 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 1,97% līdz 29,13 eiro par megavatstundu. Eiro vērtība pret ASV dolāru otrdien kritās no 1,0813 līdz 1,0774 dolāriem par eiro, britu mārciņas vērtība pret ASV dolāru saruka no 1,2437 līdz 1,2415 dolāriem par mārciņu, bet ASV dolāra vērtība pret Japānas jenu samazinājās no 138,60 līdz 138,57 jenām par dolāru. Eiro vērtība pret britu mārciņu saruka no 86,94 līdz 86,74 pensiem par eiro.", "link": "https://www.delfi.lv/bizness/37293360/bankas_un_finanses/55558548/amerikanu-politika-gremde-asv-un-eiropas-akciju-cenas"},
{"title": "Robots plusos, kamēr cilvēki mīnusos. 'Nākotnes kapitāls' salīdzina portfeļus", "category": "Finanses", "body": "Nu jau apmēram 18 mēnešus Konstantīns Kuzikovs un nedaudz vairāk nekā vienu gadu Raivis Vilūns iknedēļu iegulda naudu dažādos aktīvos, lai gan ar savām veiksmēm, gan neveiksmēm rādītu piemēru un mudinātu Latvijas iedzīvotājus ieguldīt.  Tomēr, kā iepriekšējos raidījumos ir teikuši gan banku eksperti, gan neatkarīgie investori, gan uzņēmumu vadītāji, ieguldīšana individuālos aktīvos (piemēram, pašam izvēloties uzņēmumu akcijas) ir pilna laika hobijs, akcijas jāizvēlas uzmanīgi un regulāri jāseko līdzi tam, kas notiek gan ar uzņēmumu, gan globālo ekonomiku.  Tāpēc vienmēr tiek ieteikta alternatīva – ieguldījumi indeksu fondos, vai cita veida automatizētie ieguldījumi, kur no ieguldīja nepieciešams tikai regulārs maksājums un uzticība fonda pārvaldniekiem.  Viens no šiem rīkiem, ko sadarbībā ar “SEB” banku pēdējos divus mēnešus izmēģina “ Nākotnes kapitāls ” ir “Roboinvestors”. Jāmin gan, ka tas nav mākslīgā intelekta pārvaldīts fonds, bet gan kā skaidro \"SEB bankas\" Uzkrājumu un ieguldījumu produktu nodaļas pārstāve Agnese Kronberga, bankas ekspertu atlasīti ieguldījumi. Nauda tiek ieguldīta dažādos pasaules biržas fondos, tā sauktajos ETF.  Vismaz pirmajos divos mēnešos šī pieeja ir nesusi labus augļus. Proti, kamēr Kuzikovs un Vilūns vēl dzīvo pie negatīvas portfeļa izaugsmes, “Roboinvestors” jau uzrāda 0.25% pieaugumu. Kronberga gan saka, ka tas saistīts ar brīdi, kad “ieiet tirgū”, proti, Kuzikovs uzsācis izmantot rīku izdevīgā brīdī.", "link": "https://www.delfi.lv/bizness/37293360/bankas_un_finanses/55556088/robots-plusos-kamer-cilveki-minusos-nakotnes-kapitals-salidzina-portfelus"},
{"title": "Nodokļu parādi Latvijā maija sākumā pieauguši līdz 857,4 miljoniem", "category": "Finanses", "body": "Latvijā šogad maija sākumā kopējie nodokļu parādi, ieskaitot aktuālos, apturētos parādus un atmaksas termiņa pagarinājumus, bija 857,38 miljonu eiro apmērā, kas ir par 1% vairāk nekā mēnesi iepriekš, bet par 2,2% mazāk nekā gada sākumā, liecina Valsts ieņēmumu dienesta ( VID ) dati. Tostarp parādi valsts pamatbudžetam 2023. gada maija sākumā bija 406,106 miljonu eiro apmērā, kas ir pieaugums par 1,2% salīdzinājumā ar aprīļa sākumu, parādi pašvaldību budžetiem veidoja 280,539 miljonus eiro, kas ir par 0,9% vairāk nekā mēnesi iepriekš, bet sociālās apdrošināšanas iemaksu parādi bija 170,735 miljonu eiro apmērā, kas ir pieaugums par 0,8%. Aktuālie parādi, kuriem tiek aprēķināta nokavējuma nauda, 2023. gada 1. maijā veidoja 58,8% no kopējās parādu summas jeb 504,605 miljonus eiro. Tāpat VID dati liecina, ka par nepiedzenamiem šogad 1. maijā bija atzīti parādi 2,393 miljonu eiro apmērā - šie parādi izveidojušies likvidējamiem uzņēmumiem līdz likvidācijas procedūras pabeigšanai. Savukārt atbilstoši normatīviem par piedzenamiem šogad maija sākumā bija atzīti parādi 502,212 miljonu eiro apmērā, tostarp par reāli piedzenamiem atzīti parādi 226,83 miljonu eiro apmērā, bet par reāli nepiedzenamiem - 275,382 miljonu eiro apmērā. No parādiem, kas atzīti par reāli nepiedzenamiem, par 275,371 miljonu eiro parādniekiem nav naudas līdzekļu un mantas, uz ko vērst piedziņu, savukārt piedziņas noilgums iestājies parādiem 10 700 eiro apmērā. Atmaksas termiņa pagarinājumi šogad 1. maijā bija piešķirti parādiem kopumā 117,337 miljonu eiro apmērā, kas ir par 16,9% mazāk nekā gada sākumā. Savukārt apturēto parādu summa, kam pārtraukta nokavējuma naudas aprēķināšana, maija sākumā bija 235,438 miljoni eiro - šo summu veidoja par maksātnespējīgiem atzītu uzņēmumu parādi. 2023. gada 1. janvārī Latvijā kopējie nodokļu parādi bija 876,776 miljonu eiro apmērā.", "link": "https://www.delfi.lv/bizness/37293360/bankas_un_finanses/55558586/nodoklu-paradi-latvija-maija-sakuma-pieaugusi-lidz-857-4-miljoniem"},
{"title": "'SEB banka' atceļ visas ar mājokļa kredītu saistītās komisijas maksas", "category": "Finanses", "body": "' SEB  banka' līdz šā gada beigām atceļ visas ar mājokļa kredītiem saistītās komisijas maksas. Topošajiem kredītņēmējiem nebūs jāmaksā komisija par aizdevuma noformēšanu, savukārt esošajiem klientiem atceltas komisijas maksas par izmaiņām aizdevuma līgumā, ziņo banka. Šobrīd komisijas maksa par aizdevuma noformēšanu veido 0,5% no aizdevuma summas (minimālā summa 100 eiro). Ja aizdevuma summa ir ap 90 tūkstošiem eiro, kas ir vidējā mājokļa kredīta summa šajā bankā pirmajā ceturksnī, kopējās vienreizējās izmaksas, ieskaitot bankas komisiju, Zemesgrāmatas nodevu un notāra izmaksas, veido ap 2300 eiro. Atceļot bankas komisijas maksu, \"SEB banka\" samazina klientu vienreizējās izmaksas vidēji par 20%. Jau šobrīd SEB banka piedāvā 0% komisijas maksu mājokļu kredītiem, kas iegādāti ar  Altum  atbalstu. Savukārt, piemēram, ar Zemesgrāmatu saistītās izmaksas var tikt samazinātas atsevišķām iedzīvotāju grupām, piemēram, ģimenēm ar 3 vai vairāk bērniem, kā arī mājokļiem, kas iegādāti ar valsts programmu palīdzību. \"Apzinoties, ka  Eiropas Centrālās bankas  nemainīgā politika turpināt celt bāzes procentu likmes ir būtiski sadārdzinājusi aizņemšanos, atceļam jebkuras komisijas maksas saistībā ar mājokļu kreditēšanu šogad. Vēlamies sekmēt kreditēšanas attīstību un dot pamudinājumu tiem, kuri šobrīd domā par sava īpašuma iegādi. Vienreizējās izmaksas, kas saistītas ar mājokļa pirkšanu, veido būtisku daļu no kopējās summas un nereti ir iemesls, kāpēc darījums tomēr nenotiek. Tāpat atceļam arī visas ar līguma izmaiņām saistītās komisijas maksas, lai tiem, kuriem ir nepieciešamība veikt individuālus grozījumus, nerastos papildu izmaksas,\" klāsta \"SEB bankas\" valdes loceklis Arnis Škapars. Šī gada pirmajā ceturksnī pieprasījums pēc mājokļa kredītiem bija zemāks nekā attiecīgajā periodā pērn: noslēgto līgumu skaits saruka par 24%, bet kopējais piešķirtais finansējums – par 15%. Tomēr, salīdzinot ar 2022. gada pēdējo ceturksni, ka pieprasījums pakāpeniski atgriežas – līgumu skaits ir par gandrīz 5% lielāks, bet finansējuma apjoms pieaudzis par 17%, norāda banka. \"Šobrīd novērojam, ka potenciālie kredītņēmēji, uzņemoties jaunās saistības, ir piesardzīgāki. To būtiski ietekmē gan straujais nekustamā īpašuma cenu kāpums pēdējos gados, gan ECB noteiktās bāzes procentu likmes lēciens. Jāuzsver, ka bankas pievienotā likme nav paaugstināta, tieši pretēji – pēdējos gados tā arvien samazinās. Tāpat SEB banka nav mainījusi prasības attiecībā uz kredītņēmēju maksātspēju,\" noslēdz Arnis Škapars. Jau ziņots, ka hipotekārās kreditēšanas aktivitāti un ilgtspējīgu mājokļu iegādi cenšas stimulēt arī, piemēram, \"Swedbank\", piedāvājot iespēju īstenot šādus darījumus ar 0% bankas pievienoto likmi uz diviem gadiem no finansējuma izsniegšanas brīža.", "link": "https://www.delfi.lv/bizness/37293360/bankas_un_finanses/55559198/seb-banka-atcel-visas-ar-majokla-kreditu-saistitas-komisijas-maksas"},
{"title": "Mājokļu atbalsta programmā karavīriem izsniegtas garantijas 380 000 eiro apmērā", "category": "Finanses", "body": "Šī gada pirmajā ceturksnī ar Aizsardzības ministrijas un Attīstības finanšu institūcijas \" Altum \" kopīgi izveidotās mājokļa atbalsta programmas atbalstu banku aizdevumiem pirmās iemaksas veikšanai izsniegtas garantijas 34 karavīriem vairāk nekā 380 000 eiro apmērā, ziņo ministrija. Tādējādi kopumā banku piešķirtie aizdevumi karavīriem mājokļa iegādei vai būvniecībai sasnieguši 3,1 miljonu eiro. \"Altum\" kopējais atbalstīto klientu skaits jau tuvojas 30 tūkstošiem. Jaunajos darījumos gandrīz puse no banku kredītiem mājokļiem ir izsniegti ar \"Altum\" garantijām, programmu nozīmību akcentē \"Altum\" valdes priekšsēdētājs  Reinis Bērziņš . Jau ziņots, ka  Aizsardzības ministrija  un \"Altum\" ir abpusēji vienojušās un kopš šī gada 5. janvāra izsniedz garantijas Nacionālo bruņoto spēku karavīriem banku aizdevumiem pirmās iemaksas veikšanai mājokļa iegādei vai tā būvniecībai, tādējādi nodrošinot karavīriem vienlīdzīgas iespējas saņemt kredītu mājokļa iegādei. Viņiem atbalsta programmas ietvaros ir pieejami aizdevumi nekustamā īpašuma iegādei līdz 250 tūkst. eiro ar garantijas termiņu līdz 10 gadiem. Savukārt garantijas apmērs ir līdz 25% no aizdevuma pamatsummas – līdz 20 tūkst. eiro. Tāpat garantiju karavīrs var saņemt atkārtoti, ja ir pagājuši trīs gadi no iepriekš piešķirtās garantijas un iepriekš piešķirtās garantijas saistības ir izbeigušās.", "link": "https://www.delfi.lv/bizness/37293360/bankas_un_finanses/55561406/majoklu-atbalsta-programma-karaviriem-izsniegtas-garantijas-380-000-eiro-apmera"},
{"title": "ASV un Eiropas biržās turpina kristies akciju cenas", "category": "Finanses", "body": "\"Nevienai no pusēm nevēloties atkāpties no savām pozīcijām līdz pašam pēdējam brīdim, tiek pārbaudīti tirgus [dalībnieku] nervi, tāpēc mēs redzam investoru nevēlēšanos iegādāties riskantus aktīvus,\" norādīja \"KCM Trade\" analītiķis Tims Voterers. Ja vienošanās netiks panākta līdz 1.jūnijam, gaidāms ASV defolts. ASV biržu indekss \"Dow Jones Industrial Average\" trešdien saruka par 0,8% līdz 32 799,92 punktiem, indekss \"Standard & Pooor's 500\" kritās par 0,7% līdz 4115,24 punktiem, bet indekss \" Nasdaq  Composite\" samazinājās par 0,6% līdz 12 484,16 punktiem. Londonas biržas indekss FTSE 100 trešdien kritās par 1,8% līdz 7627,10 punktiem, Frankfurtes biržas indekss  DAX  saruka par 1,9% līdz 15 842,13 punktiem, bet Parīzes biržas indekss CAC 40 samazinājās par 1,7% līdz 7253,46 punktam. Ņujorkas  biržas elektroniskajā tirdzniecībā WTI markas jēlnaftas cena trešdien pieauga par 2% līdz 74,34 ASV dolāriem par barelu. \"Brent\" markas jēlnaftas cena Londonas biržā kāpa par 2% līdz 78,36 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 4,6% līdz 27,79 eiro par megavatstundu. Eiro vērtība pret ASV dolāru trešdien kritās no 1,0774 līdz 1,0754 dolāriem par eiro, britu mārciņas vērtība pret ASV dolāru saruka no 1,2415 līdz 1,2365 dolāriem par mārciņu, bet ASV dolāra vērtība pret Japānas jenu palielinājās no 138,57 līdz 139,43 jenām par dolāru. Eiro vērtība pret britu mārciņu pieauga no 86,74 līdz 86,94 pensiem par eiro.", "link": "https://www.delfi.lv/bizness/37293360/bankas_un_finanses/55562852/asv-un-eiropas-birzas-turpina-kristies-akciju-cenas"},
{"title": "Zemi ienākumi un augstās īpašumu cenas neļauj realizēt sapni par mājokli", "category": "Finanses", "body": "Katrs trešais (31%) Baltijas iedzīvotājs īsākā vai garākā termiņā plāno iegādāties jaunu mājokli, bet katrs septītais iedzīvotājs (14%) to plāno darīt jau tuvāko piecu gadu laikā, liecina \" Luminor \" bankas veiktā iedzīvotāju aptauja. Galvenokārt iedzīvotājus no mājokļa iegādes attur zemi ienākumi un augstas nekustamo īpašumu cenas. Tuvāko divu gadu laikā jaunu īpašumu plāno iegādāties vai jau šobrīd meklē piemērotu mājokli 7% aptaujāto Baltijā, 3 līdz 5 gadu periodā iegādi plāno veikt 5%, bet vēl 6% – 5 līdz 10 gadu laikā, savukārt 11% nav izlēmuši, kad to darīs. \"Lai gan kopš pagājušā gada rudens bija vērojams klientu intereses kritums, šī gada pavasaris ir atgriezies ar aktivitāti mājokļu sektorā. Saskaņā ar aptauju visvairāk mājokļa iegādi plāno jauni cilvēki, Latvijā tie ir 59% respondentu vecumā līdz 29 gadiem, galvenokārt to plānojot veikt nākamo 5-10 gadu laikā. Tas arī saskan ar bankas novērojumiem, jo aktīvākie mājokļu iegādē ir iedzīvotāji vecuma grupā no 25-35 gadiem, kad ir skaidrāki nākotnes plāni, bieži veidojas ģimene un ir pastāvīgi ienākumi gan kredītu maksājumu veikšanai, gan sakrāts pirmajai iemaksai. Interesanti, ka viens no lielākajiem šķēršļiem, kas attur Latvijas iedzīvotājus no mājokļa iegādes, tiek minētas īpašumu cenas, lai gan tās ir daudz zemākas nekā Igaunijā un Lietuvā,\" stāsta \"Luminor\" mājokļu kreditēšanas vadītājs Kaspars Sausais. Visā Baltijā iedzīvotājus no pirkuma veikšanas galvenokārt attur augstās mājokļu cenas un pārāk zemi vai nepietiekami ienākumi. Latvijā šos iemeslus norādījis katrs otrais iedzīvotājs (53%) vecuma posmā līdz 49 gadiem. Nepietiekamus ienākumus biežāk min aptaujātie ar pamatizglītību un ienākumiem līdz 550 eiro uz ģimenes locekli. Teju katrs desmitais iedzīvotājs (8%) kā būtisku iemeslu min arī iekrājumu trūkumu pirmās iemaksas veikšanai, vēl tikpat aptaujāto bažījas par augsto inflāciju un cenu kāpumu. Nedaudz retāk iedzīvotāji norādījuši, ka nav pārliecināti par saviem nākotnes plāniem, nevar atrast piemērotu mājokli vai ir citi šķēršļi darījuma veikšanai. Lietuvā iedzīvotāji biežāk norādījuši, ka viņiem jau ir savs īpašums un tāpēc mājokļa iegāde nav aktuāla, kamēr Lietuvā šādu atbildi snieguši 46% aptaujāto, Igaunijā – 41%, bet Latvijā – 39%. \"Luminor\" bankas iedzīvotāju aptauja veikta 2023. gada aprīlī un maijā sadarbībā ar pētījumu aģentūru \"Norstat\", aptaujājot 3005 Latvijas, Lietuvas un Igaunijas respondentus vecumā no 18 līdz 74 gadiem.", "link": "https://www.delfi.lv/bizness/37293360/bankas_un_finanses/55562998/zemi-ienakumi-un-augstas-ipasumu-cenas-nelauj-realizet-sapni-par-majokli"},
{"title": "'Baltic International Bank' zaudējumi pirmajā ceturksnī sasnieguši 2,27 miljonus eiro", "category": "Finanses", "body": "Latvijas \" Baltic International Bank \" šogad pirmajā ceturksnī strādāja ar zaudējumiem 2,27 miljonu eiro apmērā, kas ir gandrīz 2,8 reizes vairāk nekā pērn attiecīgajā periodā, liecina bankas publiskotā informācija. Bankas aktīvi 2022.gada 31.martā bija 188,267 miljonu eiro apmērā, kas ir par 10,4% jeb 21,904 miljoniem eiro mazāk nekā 2021.gada beigās, kad \"Baltic International Bank\" aktīvi bija 210,171 miljons eiro. Noguldījumos šogad marta beigās banka bija piesaistījusi 133,317 miljonus eiro, kas ir par 17,2% mazāk nekā pagājušā gada beigās, bet kredītos banka bija izsniegusi 32,209 miljonus eiro, kas ir par 3,5% mazāk nekā 2021.gada beigās. Marta beigās \"Baltic International Bank\" kapitāla un rezervju apmērs bija 34,428 miljoni eiro, kas ir par 5,8% mazāk nekā 2021.gada beigās. Bankas finanšu pārskata vadības ziņojumā teikts, ka kopējais kapitāla rādītājs marta beigās bija 17,49%, bet likviditātes seguma rādītājs bija 149%. Pārskatā arī teikts, ka, turpinot pakalpojumu digitālo attīstību, \"Baltic International Bank\" ieviesusi Klientu attiecību vadības sistēmu, kas ir integrēta visās bankas pamatsistēmās un tagad ir primārā klientu apkalpošanas sistēma. Tāpat pārskatā minēts, ka tiek turpināts darbs pie Kalēju kvartāla atjaunošanas Vecrīgā. 2021.gada pirmajā ceturksnī \"Baltic International Bank\" zaudējumi bija 821 000 eiro apmērā. Savukārt \"Baltic International Bank\" auditētie zaudējumi pagājušajā gadā kopumā bija 5,091 miljona eiro apmērā. Bankas lielākie akcionāri 2022.gada marta beigās bija  Valērijs Belokoņs  (44,43%) un Vilorijs Belokoņs (24,82%), taču, pēc bankas pārstāvju iepriekš vēstītā, Valērijs Belokoņs un Vilorijs Belokoņs vienojušies par daļu akciju pārdošanu Apvienoto Arābu Emirātu (AAE) šeiham Hamadam bin Halifam bin Mohammedam al Nahjanam, kurš tādējādi kļūs par bankas lielāko akcionāru. Darījums tiks pabeigts pēc  Eiropas Centrālās bankas  un  Finanšu un kapitāla tirgus komisijas  ( FKTK ) apstiprinājuma saņemšanas. Pēc aktīvu apmēra \"Baltic International Bank\" 2021.gada beigās bija 10.lielākā banka Latvijā.", "link": "https://www.delfi.lv/bizness/37293360/bankas_un_finanses/54432234/baltic-international-bank-zaudejumi-pirmaja-ceturksni-sasniegusi-2-27-miljonus-eiro"},
{"title": "'Baltic International Bank' soda par savlaicīgu pārskata neiesniegšanu", "category": "Finanses", "body": "Finanšu un kapitāla tirgus komisijas  ( FKTK ) piemērojusi 5325 eiro soda naudu \" Baltic International Bank  SE\" par revidēta gada pārskata savlaicīgu neiesniegšanu. Šādu lēmumu šā gada 16. augustā pieņēmusi FKTK padome, jo banka līdz Kredītiestāžu likumā noteiktajam termiņam nebija iesniegusi FKTK 2021. gada pārskatu kopā ar zvērināta revidenta ziņojumu, kā arī tas nebija laikus publiskots. Atbilstoši Kredītiestāžu likumam kredītiestāde revidētu gada pārskatu iesniedz FKTK 10 dienu laikā pēc revidentu ziņojuma saņemšanas, bet ne vēlāk kā līdz pārskata gadam sekojošā gada 1. aprīlim, kā arī līdz 1. aprīlim nodrošina šī pārskata publiskošanu. “Baltic International Bank SE” noteiktajā termiņā to nebija veikusi, līdz ar to pārkāpta Kredītiestāžu likumā noteiktā prasība, ka kredītiestādes pienākums ir sagatavot publiskos pārskatus noteiktā termiņā, lai informētu sabiedrību par kredītiestādes darbību un tās finanšu rādītājiem.", "link": "https://www.delfi.lv/bizness/37293360/bankas_un_finanses/54655978/baltic-international-bank-soda-par-savlaicigu-parskata-neiesniegsanu"},
{"title": "Par 'Baltic International Bank SE' lielāko akcionāru kļūs šeihs al Nahjans", "category": "Finanses", "body": "\" Baltic International Bank  SE\" dibinātāji un ilggadējie vairākuma akciju īpašnieki  Valērijs Belokoņs  un Vilorijs Belokoņs vienojušies par daļu akciju pārdošanas darījumu ar šeihu Hamadu Bin Khalifu Bin Mohamedu al Nahjanu, kā rezultātā, viņš kļūs par bankas lielāko akcionāru. Darījums tiks pabeigts pēc  Eiropas Centrālās bankas  un  Finanšu un kapitāla tirgus komisijas  apstiprinājuma. 2021.gada novembrī \"Baltic International Bank SE\" emitēja jaunas akcijas, lai piesaistītu pamatkapitālam 12 miljonu eiro. Akcionāru sarakstam pievienojušies trīs jauni investori, kuru mērķis ir attīstīt un audzēt bankas kapacitāti gan vietējā tirgū, gan arī Eiropas Savienībā un pasaulē. Šeihs Hamads Bin Khalifs Bin Muhameds al Nahjans (Hamad Bin Khalifa Bin Mohammed al Nahyan) no Apvienotajiem Arābu Emirātiem bija viens no trim investoriem, kas ieguldīja līdzekļus bankas kapitālā un kopš tā laika izvērtēja banku, kā arī tās lomu un iespējas pašreiz mainīgajā pasaulē. Latvija kā  Eiropas Savienības  un  NATO  dalībvalsts ir īstā vieta, kur veidot spēcīgu un neatkarīgu banku, lai tādējādi veicinātu attīstību tālāk Eiropā un pasaulē, viņš izteicies, piebilstot, ka pieredze kā akcionāram, pieredze globālajā biznesā un finansēs ļauj secināt, ka ar atbilstošu kapitāla apjomu un profesionālu vadību banka var kļūt par spēcīgu, lielu un veiksmīgāku spēlētāju Eiropas banku nozarē. Banka informē, ka šeihs al Nahjans pēdējos trīsdesmit gadus darbojies starptautiskajā biznesā un investīciju jomā, tostarp ir bijuši darījumi tehnoloģijās un inovācijās, telekomunikācijās, atkritumu apsaimniekošanā, lauksaimniecībā, kalnrūpniecībā. Šeihs ir darbojies galvenokārt ar holdinga grupas struktūrvienības \"HBK Projektu departaments\" starpniecību, kas juridiski ir reģistrēta Abū Dabī un Arābu Investīciju un attīstības aģentūrā, kas ir Starptautiskās tautas attīstības zinātnieku parlamenta un Apvienoto Nāciju Organizācijas pakļautībā. Starptautiskajā vidē viņš ir centies identificēt novatoriskus, cienījamus un potenciāli ienesīgākos uzņēmumus un risinājumus daudzās galvenajās finanšu darbības nozarēs, vienlaikus cenšoties popularizēt AAE un Abū Dabī kā tehnoloģiju un inovāciju, tā arī starptautiski komerciālu interešu centru  Āfrikas  valstu vadītājiem un citām vadošajām personībām reģionā visā pasaulē. \"Baltic International Bank SE\" Latvijas finanšu tirgū darbojas 28 gadus. 2021. gadā \"Baltic International Bank\" peļņa bija 870 tūkst. eiro pretstatā zaudējumiem gadu iepriekš.", "link": "https://www.delfi.lv/bizness/37293360/bankas_un_finanses/54172092/par-baltic-international-bank-se-lielako-akcionaru-klus-seihs-al-nahjans"},
{"title": "TOP 20 lielākie nodokļu maksātāji Vidzemē", "category": "Finanses", "body": "Vidzemē reģistrētie uzņēmumi 2022. gadā nodokļu maksājumos valsts kopbudžetā samaksājuši 410,10 miljonus eiro, liecina  Lursoft  apkopotie dati. Salīdzinot ar gadu iepriekš, pērn reģiona uzņēmumu nodokļu iemaksu apjoms audzis par 11,6%. No visiem Valsts ieņēmumu dienesta (VID) administrētajiem nodokļiem, kurus Latvijā reģistrētie uzņēmumi pagājušā gada laikā iemaksājuši valsts kopbudžetā, Vidzemes uzņēmumu iemaksas veido 4,16%. Valsts sociālās apdrošināšanas obligātajās iemaksās (VSAOI) Vidzemē reģistrētie uzņēmumi 2022. gadā samaksājuši 216,39 milj. EUR (+13,35%, salīdzinot ar 2021. gadu), bet iedzīvotāju ienākuma nodoklī (IIN) – 108,66 milj. EUR (+15,14%). Lielākā nozare pēc samaksāto nodokļu apjoma pērn Vidzemē bijusi alus ražošana. Vidzemē reģistrētie alus ražotāji 2022. gadā nodokļos samaksājuši 42,81 milj. EUR, no kuriem lielāko daļu, t.i., 39,71 milj. EUR nodrošināja AS \"Cēsu alus\", bez kura reģionā pagājušajā gadā bijis tikai vēl viens alus ražotājs, kura samaksāto nodokļu apjoms pārsniedza 1 milj. EUR (SIA \" Valmiermuižas alus \"). Lursoft pētījuma dati parāda, ka AS \"Cēsu alus\" ir ne tikai lielākais alus ražotājs Vidzemē, bet arī lielākais nodokļu maksātājs reģionā kopumā. Salīdzinot ar 2021. gadu, kad AS \"Cēsu alus\" nodokļos samaksāja 35,44 milj. EUR, pērn tā nodokļu iemaksu apjoms audzis par 12,03%. No 39,71 milj. EUR, kuru alus ražotājs aizvadītajā gadā samaksājis nodokļos, VSAOI veido 1,61 milj. EUR, bet IIN – 0,74 milj. EUR. Salīdzinot ar citiem Latvijā reģistrētiem alus ražošanas uzņēmumiem, AS \"Cēsu alus\" vidējās nodokļu iemaksas uz vienu darbinieku ne tikai pagājušajā, bet arī iepriekšējos gados bijušas augstākas nekā nozarē. Balstoties uz VID publiskotajiem datiem, pēdējos gados AS \"Cēsu alus\" darbinieku skaits audzis, 2022. gadā sasniedzot jau 263 strādājošos. Lursoft izpētījis, ka Latvijā alus ražošanas nozarē kopumā pērn strādāja 761 strādājošais, kas nozīmē, ka AS \"Cēsu alus\" ar darba vietām nodrošinājis 34,56% no visiem nozarē nodarbinātajiem. Lursoft izpētījis, ka arī SIA \"Valmiermuižas alus\", kas ir otrs lielākais alus ražotājs Vidzemē un 21. lielākais nodokļu maksātājs reģionā, darbinieku skaits iepriekš audzis, taču Covid-19 pandēmijas periodā tas nedaudz sarucis. Balstoties uz VID publiskotajiem datiem, pērn SIA \"Valmiermuižas alus\" bija nodarbināti 68 darbinieki. Uzņēmums VSAOI 2022. gadā samaksājis 438,48 tūkst. EUR, bet IIN – 202,12 tūkst. EUR. SIA \"Valmiermuižas alus\" iesniegtajā gada pārskatā redzams, ka 2022. gadā uzņēmuma apgrozījums palielinājās par 20,65%, sasniedzot 7,02 milj. EUR, savukārt tā peļņa pēc nodokļu nomaksas pagājušajā gadā bija 89,76 tūkst. EUR. Uzņēmums norādījis, ka pagājušajā gadā tā pārdotā alus apjoms litros pieauga par 6,4%, bezalkoholiskā alus apjoms auga par 38%, bet citu bezalkoholisko dzērienu un kvasa pārdošanas apjoms litros palielinājās par 44%. \"Alus darītavai nozīmīgu alus pārdošanas apjomu veido restorāni un bāri, kuru darbība līdz pagājušā gada marta beigām tika ierobežota Covid-19 dēļ, tomēr izdevās izlejamā alus pārdošanu 2022. gadā kāpināt par 50%,\" iesniegtajā vadības ziņojumā norādījis SIA \"Valmiermuižas alus\". Lai stiprinātu uzņēmuma konkurētspēju, brūvētu izteiksmīgākas garšas ar augstāku pievienoto vērtību un kāpinātu eksportu, uzņēmums pagājušajā gadā pabeidza 700 tūkst. EUR vērtu investīciju projektu jauna alus pagraba izbūvei tumšo alu brūvēšanai, kas dos iespēju tumšās alus garšas brūvēt visu gadu, jo tumšo alu brūvēšana prasa vidēji divreiz ilgāku laiku alus noguldīšanai. Šogad SIA \"Valmiermuižas alus\" plāno palielināt apgrozījumu par 30%, pārdotā alus apjomu par 15%, bezalkoholisko zelteru un kvasu pārdošanu par 30%. Otra lielākā nozare Vidzemē pēc samaksāto nodokļu apjoma 2022. gadā bijusi mazumtirdzniecība pārtikas preču, dzērienu, tabakas veikalos. Lursoft izpētījis, ka Vidzemē reģistrēti 252 šīs nozares uzņēmumi, tiem aizvadītajā gadā VID administrētajos nodokļos kopā samaksājot 36,35 milj. EUR. Lielākais mazumtirdzniecības uzņēmums pēc samaksāto nodokļu apjoma Vidzemē pērn bijis SIA \"Firma Madara 89\". Mazumtirgotājs, kuram šobrīd reģistrētas 135 aktīvas struktūrvienības, 2022. gadā nodokļu maksājumos valsts kopbudžetā samaksājis 18,60 milj. EUR, kas veido vairāk nekā pusi no visiem nodokļiem, kurus pērn nodokļos samaksājuši Vidzemē reģistrētie pārtikas mazumtirgotāji. Lursoft izpētījis, ka pagājušajā gadā audzis arī SIA \"FIRMA MADARA 89\" veikto IIN un VSAOI apjoms, vienlaikus darbinieku skaits uzņēmumā bijis par 3% mazāks. Tirgotājs pērn bijis darba devējs 1789 darbiniekiem. Starp lielākajiem nodokļu maksātājiem Vidzemē ierindojas arī slimnīcu darbība, liecina Lursoft pētījuma dati. Reģionā reģistrētās slimnīcas aizvadītajā gadā nodokļos valsts kopbudžetā samaksājušas 25,94 milj. EUR, no tiem 8,56 milj. EUR – SIA \" Vidzemes slimnīca \". Dati liecina, ka SIA \"Vidzemes slimnīca\" 2022. gadā bijusi trešais lielākais nodokļu maksātājs reģionā. Salīdzinot ar gadu iepriekš, pērn SIA \"Vidzemes slimnīca\" samaksāto nodokļu kopējais apjoms audzis par 8,03%, tostarp par 5,09% palielinājies VSAOI un par 7,06% arī IIN apjoms. Lursoft pieejamais gada pārskats liecina, ka 2022. gadā SIA \"Vidzemes slimnīca\" apgrozījums sarucis par teju 5%, samazinoties līdz 26,95 milj. EUR, savukārt peļņa bijusi pat par 34,72% mazāka nekā 2021. gadā (2022. gadu SIA \"Vidzemes slimnīca\" noslēgusi ar 1,09 milj. EUR peļņu pēc nodokļu nomaksas). Iesniegtajā pārskatā norādīts, ka valsts finansējums 2022. gadā veidoja 87,7% no slimnīcas kopējā apgrozījuma, tai skaitā finansējums ārstniecības personu darba samaksas kompensācijai un atbilstošās infrastruktūras izveidei Covid-19 ārstēšanai. Jānorāda, ka starp TOP 20 lielākajiem nodokļu maksātājiem ierindojas arī SIA \"Ogres rajona slimnīca\", Madonas novada pašvaldības SIA \"Madonas slimnīca\", SIA \"Cēsu klīnika\" un arī VSIA \"Strenču psihoneiroloģiskā slimnīca\". Starp lielākajiem nodokļu maksātājiem Vidzemē pagājušajā gadā bijuši arī elektroenerģijas ražotāji, kokapstrādes, kravu pārvadājumu, lauksaimniecības mašīnu un iekārtu vairumtirgotāji, tāpat arī mazumtirgotāji, autoservisa pakalpojumu sniedzēji un sabiedriskās ēdināšanas pakalpojumu jomā strādājošie. Jānorāda, ka lielākos nodokļus starp visiem Vidzemē reģistrētajiem ēdināšanas nozares uzņēmumiem 2022. gadā samaksājusi SIA \"Kantīne B\". Valmierā reģistrētais uzņēmums, kam pieder kafejnīca \"Bastions\", restorāns \"Rātes vārti\", tāpat arī ēdināšanas bloki vairākās izglītības iestādēs, pagājušajā gadā VID administrētajos nodokļos samaksājis 744,87 tūkst. EUR. Salīdzinot ar gadu iepriekš, pērn SIA \"Kantīne B\" nodokļu iemaksu apjoms valsts kopbudžetā audzis par 80,29%. Līdz ar Covid-19 izplatības ierobežojošo pasākumu mazināšanu, ēdināšanas uzņēmuma apgrozījums 2022. gadā pieaudzis līdz 2,85 milj. EUR (+87,92% pret 2021. gadu). Lursoft izpētījis, ka SIA \"Kantīne B\" vidējās VSAOI uz vienu darbinieku 2022. gadā sasniedza 3,76 tūkst. EUR, bet IIN – 1,58 tūkst. EUR, kas ir vairāk nekā šajā nozarē Latvijā vidēji (pagājušajā gadā restorānu un mobilo ēdināšanas vietu nozarē strādājošie uzņēmumi uz vienu darbinieku VSAOI samaksāja 2,78 tūkst. EUR, bet IIN – 1,22 tūkst. EUR). Rēķinot pēc samaksātā IIN apjoma uz vienu darbinieku, Vidzemē starp pārējiem uzņēmumiem jāizceļ mežkopības nozarē strādājošais SIA \"Grantiņi Mežs\". 2021. gadā reģistrētais uzņēmums pērn bijis darba devējs 4 darbiniekiem, IIN kopumā samaksājot 260,37 tūkst. EUR. Vienlaikus jānorāda, ka VSAOI uzņēmums aizvadītajā gadā gan samaksājis tikai 19,90 tūkst. EUR, līdz ar to pēc IIN apjoma uz vienu darbinieku Gulbenes novada uzņēmums SIA \"Grantiņi Mežs\" 2022. gadā ievērojami pārsniedzis nozares vidējās iemaksas (nozarē vidēji – 3,46 tūkst. EUR, SIA \"Grantiņi Mežs\" – 65,09 tūkst. EUR), kamēr VSAOI gadījumā tās bijušas zemākas nekā nozares vidējais rādītājs (nozarē vidēji – 6,08 tūkst. EUR, SIA \"Grantiņi Mežs\" – 4,98 tūkst. EUR). Lursoft izpētījis, ka Vidzemē starp lielākajiem IIN maksātājiem ierindojas dažādi mežizstrādes uzņēmumi, kuros lielākoties darbinieku skaits nepārsniedz 3 strādājošos. Tādi ir, piemēram, SIA \"Ložas AB\", SIA \"KZ Forest\", SIA \"ARGO MEŽS\" u.c., taču to vidū arī atsevišķi uzņēmumi ar lielāku darbinieku skaitu, tostarp SIA \"Meža birojs\". Limbažu novadā reģistrētais SIA \"Meža birojs\" 2022. gadā bija darba devējs 16 darbiniekiem, kopumā nodokļu maksājumos samaksājot 475,27 tūkst. EUR, no tiem 324,82 tūkst. EUR veidoja IIN, bet 100,68 tūkst. EUR – VSAOI. Rēķinot IIN uz vienu darbinieku, SIA \"Meža birojs\" tas sasniedza 20,30 tūkst. EUR (nozarē vidēji – 4,35 tūkst.EUR), bet VSAOI – 6,29 tūkst. EUR (nozarē vidēji – 5,04 tūkst. EUR). \"Lursoft\" izpētījis, ka lielākās VSAOI uz vienu darbinieku Vidzemē 2022. gadā reģistrētas Valkas novada uzņēmumā SIA \"ET Invest\", kur tās sasniegušas 42,20 tūkst. EUR uz vienu nodarbināto (uzņēmumā pērn strādāja 3 darbinieki). Jānorāda gan, ka pagājušā gada jūnijā pasludināta SIA \"ET Invest\" maksātnespēja, savukārt vēl pirms tam uzņēmumam bija ierosināts tiesiskās aizsardzības process. Uz š.g. 19. maiju SIA \"ET Invest\" nodokļu parāds sasniedza 1,23 milj. EUR. Uzņēmumam šobrīd piemēroti arī vairāki nodrošinājumi. Alkoholisko dzērienu mazumtirdzniecības nozarē strādājošais uzņēmums nav iesniedzis pārskatu ne par 2022., ne arī par 2021. gadu. Lielākās nodokļu iemaksas valsts kopbudžetā 2022. gadā Vidzemē veikuši Cēsu (108,58 milj. EUR) un Valmieras (80,43 milj. EUR) novados reģistrētie uzņēmumi.", "link": "https://www.delfi.lv/bizness/37293360/bankas_un_finanses/55563126/top-20-lielakie-nodoklu-maksataji-vidzeme"},
{"title": "'Nasdaq Riga' biržā var pieteikties 'DelfinGroup' akciju iegādei", "category": "Finanses", "body": "\" Nasdaq Riga \" biržā sākusies pieteikšanās Latvijas uzņēmuma \" DelfinGroup ' akcionāru piedāvātajām akcijām. Piedāvājuma ietvaros Latvijas, Lietuvas un Igaunijas investoriem ir iespēja iegādāties līdz 4,66 miljonu \"DelfinGroup\" akciju, ko piedāvā divi lielākie uzņēmuma akcionāri – SIA \"L24 Finance\" un SIA \"EC finance\". Vienas akcijas cena ir 1,35 eiro. Piedāvājums kopumā veido 10,3% no visām \"DelfinGroup\" akcijām, informē uzņēmumā. Piedāvājumu rezultātu paziņošana paredzēta 5. jūnijā, bet iegādāto akciju pārskaitīšanu jeb norēķinu plānots veikt 6. jūnijā. Piedāvājuma akcijas tiks piešķirtas proporcionāli (pro-rata) piedāvājuma periodā saņemtajiem iegādes pieteikumiem. \"DelfinGroup\" akcijas cena biržā prospektu apstiprināšanas dienā uz tirdzniecības sesijas slēgšanas brīdi bija 1,515 eiro, savukārt akcijas apjoma vidējā svērtā cena no 2023. gada 1. februāra līdz 30. aprīlim ir bijusi 1,51 eiro. Publisko piedāvājumu ietvaros akcijas, saskaņā ar ierasto tirgus praksi šādiem darījumiem, tiek piedāvātas ar vairāk nekā 10% atlaidi no akcijas vidējās svērtās biržas cenas. \"Divu lielāko uzņēmuma akcionāru plāns pārdot daļu savu akciju vērtējams kā pozitīvs solis, veicinot gan brīvā apgrozībā esošo akciju skaita palielināšanos, gan kopumā labvēlīgi ietekmējot kapitāla tirgus attīstību gan Latvijas, gan Baltijas mērogā. Līdz ar publisko akciju piedāvājumu stiprināsies akciju likviditāte un tirdzniecības apjomi biržā, kas ir izdevīgi gan esošajiem, gan jaunajiem investoriem, kā arī biržai kopumā. Investoriem ir iespēja iegādāties akcijas par fiksētu cenu zem to pašreizējās tirgus vērtības, papildinot vai diversificējot savu investīciju portfeļus,\" skaidro \"DelfinGroup\" valdes priekšsēdētājs Didzis Ādmīdiņš. Vairāk par \"DelfinGroup\" un Ādmīdiņu var uzzināt, skatoties \"Delfi Bizness\" raidījumu  \"Nākotnes kapitāls\". Uzņēmumā informē, ka \"DelfinGroup\" dividendēs līdz šim ir izmaksājis līdz 50% no uzņēmuma peļņas, un uzņēmums plāno šādu praksi turpināt. Balstoties uz dividenžu maksājumiem, ko uzņēmums ir veicis līdz 2023. gada 16. maijam, pēdējo 12 mēnešu laikā \"DelfinGroup\" dividendēs izmaksāja 5,5 miljonus eiro jeb 0,121 eiro par akciju. Tas uzņēmuma akcionāriem nodrošināja dividenžu ienesīgumu 8% apmērā, pamatojoties uz akcijas cenu 2023. gada 16. maijā uz \"Nasdaq Riga\" biržas akciju tirdzniecības sesijas slēgšanas brīdi. Savukārt, balstoties uz pēdējo 12 mēnešu izmaksāto dividenžu apjomu, dividenžu ienesīgums pie publisko piedāvājumu akciju pārdošanas cenas 1,35 eiro sastādītu 9%. Saskaņā ar akcionāru prospektos iekļauto informāciju, šobrīd \"DelfinGroup\" lielākie akcionāri ir \"L24 Finance\" (55,13%), \"EC finance\" (18,22%) un \"AE Consulting\" (8,75%), bet pārējiem akcionāriem pieder 17,9% akciju.", "link": "https://www.delfi.lv/bizness/37293360/bankas_un_finanses/55549892/nasdaq-riga-birza-var-pieteikties-delfingroup-akciju-iegadei"},
{"title": "'Baltic International Bank' valdi atstājis tās vadītājs", "category": "Finanses", "body": "\" Baltic International Bank \" valdes priekšsēdētājs Viktors Bolbats, pēc četriem amatā nostrādātiem gadiem, turpinās darbu citā Eiropas finanšu iestādē ārpus Latvijas, \"Delfi Bizness\" informēja bankā. Bankas valde turpinās darboties trīs valdes locekļu sastāvā. \"Pēdējie pieci gadi bijuši izaicinājumu pilni, jo notikušas ievērojamas pārmaiņas finanšu sektorā, kas bija jāveic, lai nodrošinātu turpmāko izaugsmi, kā arī piesaistītu jaunus investorus,\" saka Bolbats. Darbu \"Baltic International Bank\" valdē turpinās Anda Saukāne, kura bankā strādā kopš 2012. gada, sākotnēji veicot nodokļu politikas padomnieces pienākumus. Tāpat darbu turpinās valdes loceklis Bogdans Andruščenko, kurš uzsāka karjeru \"Baltic International Bank\" 2002. gadā, pildot finanšu analītiķa pienākumus. Bankā darbu turpina arī Māris Liguts, kurš valdes locekļa amatu uzsāka šā gada martā. Iepriekš Liguts ir strādājis ZAB \"Deloitte Legal\", kur bija valdes loceklis un zvērināts advokāts, specializējies juridiskajās konsultācijās, kas saistītas ar banku un finanšu tiesībām, komerctiesībām, lietu tiesībām.", "link": "https://www.delfi.lv/bizness/37293360/bankas_un_finanses/54795722/baltic-international-bank-valdi-atstajis-tas-vaditajs"},
{"title": "Pieaug riski, ka ASV valdība varētu sākt kavēt atsevišķu saistību maksājumus, uzsver 'Fitch'", "category": "Finanses", "body": "Starptautiskā reitingu aģentūra 'Fitch' paziņojusi, ka  ASV  augstākā līmeņa - \"AAA\" - kredītreitings varētu tikt apdraudēts, ja Baltais nams un republikāņi nespēs atrisināt nesaskaņas attiecībā uz valsts parāda griestu paaugstināšanu. ASV finanšu ministrija pavēstījusi, ka 1.jūnijā valdībai apsīks finanšu līdzekļi, visticamāk, izraisot defoltu, kas radītu katastrofālas sekas ekonomikai. \"\"Fitch\" joprojām sagaida, ka vienošanās attiecībā uz parāda griestiem tiks panākta līdz šim datumam,\" norāda aģentūra. \"Taču, mūsuprāt, pieauguši riski, ka parāda griesti netiks palielināti vai pārskatīti līdz šim datumam, un valdība varētu sākt kavēt atsevišķu saistību maksājumus.\" Jau ziņots, ka starp republikāņiem un demokrātiem notiek sarunas par ASV parāda griestu paaugstināšanu, lai izvairītos no defolta. ASV parādsaistību griesti pašlaik ir 31,4 triljoni dolāru. Valsts parādsaistību griesti kopš 1960.gada kopumā tikuši paaugstināti, pagarināti vai pārskatīti 78 reizes. Taču šoreiz Kongresa republikāņi apmaiņā pret balsīm parādsaistību griestu pacelšanai pieprasa būtiski samazināt izdevumus un veikt izmaiņas Baidena politikā, tostarp attiecībā uz studentu kredītu dzēšanas programmu un videi draudzīgās enerģijas nodokļu atlaidēm. Demokrāti pret to iebilst.", "link": "https://www.delfi.lv/bizness/37293360/bankas_un_finanses/55563800/pieaug-riski-ka-asv-valdiba-varetu-sakt-kavet-atsevisku-saistibu-maksajumus-uzsver-fitch"},
{"title": "'Neatkarīgais investors': kā privātbanķieris miljonāram pazaudēja simtiem tūkstošus", "category": "Finanses", "body": "\"Šis ir patiess bēdu stāsts,  kas atgādījās ar vienu veiksmīgu un Latvijā pazīstamu uzņēmēju. Sauksim viņu par \"Kārli\". \"Kārlis\" pieļāva vienu fundamentālu kļūdu, ieguldot savu naudu, no kuras jāuzmanās mums visiem,\" saka finanšu eksperts  Toms Kreicbergs , daloties ar stāstu par kļūdām ieguldot naudu. \"Kārlis pārdeva savu uzņēmumu un pirmo reizi dzīvē parādījās lielāka nauda. Viņš saprata, ka vajadzētu ieguldīt, bet īsti nezināja, no kā sākt. \"Kārlis\" satika privātbanķieri, kurš viņu kārtīgi apvārdoja. Baņķieris stāstīja, kāda viņam forša komanda, kādi jaudīgi investīciju analītiķi. Viņi rūpīgi sekojot tirgum un vērtējot īstos brīžus, kad pirkt un kad pārdot,\" stāstu iesāk Kreicbergs, norādot, ka tomēr turpinājums nav tik pozitīvs. \"Kārlis\" esot baņķierim iedevis septiņu ciparu summu, lai iegulda, taču tad tika pieļauta kļūda. Proti, cilvēki, kuriem parādās nauda meklē cilvēkus, kas viņu vietā var pārvaldīt naudu. Taču, kad nāk finanšu krīze vai problēmas, tiek vainoti baņķieri. Tomēr, kā saka Kreicbergs, atbildība par savu naudu jāuzņemas pašam un katram būtu jāsaprot ieguldīšanas pamati. Skaties video un uzzini! Šo video piedāvā programma \" Neatkarīgais investors \" sadarbībā ar \"Delfi Bizness\", lai skaidrotu, kā efektīvi krāt un ieguldīt, dzīvojot Latvijā. Seko mūsu jaunumiem \"Delfi\" portālā un pieseko  YouTube  kanālam  \"Neatkarīgais investors\" . Ja arī tevi interesē attīstīt savas ieguldīšanas prasmes,  dodies šeit , lai reģistrētos bezmaksas ieguldīšanas vebināram, kuru jau drīzumā vadīs Toms Kreicbergs.", "link": "https://www.delfi.lv/bizness/37293360/bankas_un_finanses/55564528/neatkarigais-investors-ka-privatbankieris-miljonaram-pazaudeja-simtiem-tukstosus"},
{"title": "ES bloķējusi Krievijas centrālās bankas aktīvus vairāk nekā 200 miljardu eiro vērtībā", "category": "Finanses", "body": "Jaunie dati atkārtoti iezīmē to, cik svarīgas ir notiekošās diskusijas par to, kā izmantot šos līdzekļus, lai palīdzētu atjaunot kara skarto Ukrainu. ES valstis ziņojušas par bloķētajiem aktīviem pēc 10. sankciju paketes, kas lika bankām izpaust informāciju par savu turējumu lielumu. \"ES ir apņēmusies nodrošināt, ka Krievija atlīdzina Ukrainā nodarītos zaudējumus,\" intervijā sacīja  Eiropas Komisijas  pārstāvis Kristians Vīgands, kurš apstiprināja šos datus. Tāpēc ES \"pēta veidus, kā šim nolūkam izmantot Krievijas iesaldētos un imobilizētos aktīvus\". Kopš iebrukuma Ukrainā pirms vairāk nekā 14 mēnešiem ES ir arī iesaldējusi 24,1 miljardu eiro vērtus Krievijas privātos aktīvus tām personām un organizācijām, kurām tiek piemērotas sankcijas. Tāpat ES ir noteikusi sankcijas gandrīz 1500 personu, ierobežojusi simtiem preču un tehnoloģiju eksportu un mērķējusi uz daudziem galvenajiem Maskavas ieņēmumu avotiem, kā arī cīnījusies, lai atrastu un iesaldētu sankcijām pakļauto Krievijas miljardieru īpašumus. Komisija cieši sadarbojas ar Zviedriju, kas ir ES prezidējošā valsts, \"lai virzītu uz priekšu diskusijas\" par iespējām izmantot iesaldētos centrālās bankas aktīvus, sacīja Vigands. ES arī turpina diskusijas ar starptautiskajiem sabiedrotajiem, \"lai nodrošinātu nepieciešamo koordināciju starptautiskā līmenī\", taču \"šīs sarunas ir gan juridiski, gan tehniski sarežģītas\", viņš sacīja. Paredzams, ka ES līderi to apspriedīs nākamajā sanāksmē jūnijā.", "link": "https://www.delfi.lv/bizness/37293360/bankas_un_finanses/55565288/es-blokejusi-krievijas-centralas-bankas-aktivus-vairak-neka-200-miljardu-eiro-vertiba"},
{"title": "Izvēlēts 'Indexo' bankas vadītājs", "category": "Finanses", "body": "IPAS “ Indexo ” meitas uzņēmums, kas nākotnē, pēc bankas licences saņemšanas, kļūs par \"Indexo\" banku, Komercreģistrā ir iesniedzis lūgumu reģistrēt valdi un padomi jaunā sastāvā. Izmaiņas paredz, ka par uzņēmuma un nākotnes bankas valdes priekšsēdētāju kļūs Valdis Siksnis. Savukārt par padomes priekšsēdētāju ievēlēts Valdis Vancovičs. Tāpat jaunveidojamās bankas valdes locekļi būs Tīna Kukka, kura šobrīd ir bankas projekta licencēšanas vadītāja un vēlāk būs bankas finanšu vadītāja, Vladimirs Bolbats, kurš gādā par bankas privātpersonu pakalpojumu piedāvājuma izstrādi, Gints Ozoliņš, kura kompetence ir tehnoloģiju attīstība, Evija Sloka, kura būs bankas risku vadītāja, Ieva Margeviča, kā bankas mārketinga un komunikācijas vadītāja un Līga Katrīna Kļaviņa, kura būs bankas darbības atbilstības vadītāja. 2017. gadā Siksnis ar līdzgaitniekiem nodibināja pensiju pārvaldes uzņēmumu IPAS \"Indexo\", kas veicināja konkurenci Latvijas pensiju tirgū un šobrīd pārliecinoši ir visstraujāk augošais pensiju pārvaldītājās Latvijā. Viņš ir konsultants arī finanšu konsultāciju uzņēmumā \"Callidus Capital\", un agrāk viņš ir darbojies arī Nordea Bank Polska, SIA \"Latvijas Piens\", Latvijas Komercbanku Asociācijas, Amerikas tirdzniecības palātas Latvijā un Zviedrijas tirdzniecības palātas Latvijā padomēs. Pēc bankas darbības uzsākšanas par IPAS \"Indexo\" valdes priekšsēdētaju kļūs tās esošais valdes loceklis un \"Indexo\" līdzdibinātājs Henriks Karmo, kuram ir vairāk nekā 20 gadu pieredze finanšu vadībā, kā arī viņš ir padomes loceklis Lietuvas pensiju pārvaldes uzņēmumā Goindex, UAB un Igaunijas pensiju pārvaldes uzņēmumā Tulundusühistu Tuleva. Visu valdes un padomes kandidātu saskaņošana ar finanšu sektora uzraugošajām institūcijām Latvijā un Eiropas Savienībā ir daļa no licencēšanas procesa.", "link": "https://www.delfi.lv/bizness/37293360/bankas_un_finanses/55565946/izvelets-indexo-bankas-vaditajs"},
{"title": "Igauņiem veicas – vidējā bruto darba samaksa augusi par vairāk nekā 10%", "category": "Finanses", "body": "Vidējā bruto darba samaksa Igaunijā šogad pirmajā ceturksnī sasniedza 1741 eiro mēnesī, kas ir par 13,3% vairāk nekā attiecīgajā laika periodā pērn, liecina  Igaunijas  Statistikas departamenta publiskotie dati. Vienlaikus vidējā reālā alga bija 1443 eiro, kas ir par 3,2% mazāk nekā janvārī-martā pērn. Mediānā alga Igaunijā gada pirmajos trīs mēnešos bija 1424 eiro. Visaugstākā bruto samaksa pirmajā ceturksnī bija informācijas un komunikācijas tehnoloģiju nozarē, kur tā sasniedza 3160 eiro mēnesī, finanšu un apdrošināšanas jomā, kur tā vidēji bija 2952 eiro mēnesī, kā arī enerģētikas sektorā, kur vidējā mēnešalga sasniedza 2435 eiro. Savukārt viszemākā samaksa bija viesu uzņemšanā un sabiedriskajā ēdināšanā - 1124 eiro -, citu pakalpojumu sektorā, kur tā bija 1142 eiro, kā arī nekustamo īpašumu sektorā, kur vidējā alga sasniedza 1209 eiro mēnesī. Salīdzinājumā ar pagājušā gada janvāri-martu vidējā bruto darba samaksa Igaunijā visvairāk pieaugusi izglītībā (+19,8%), kā arī viesu izmitināšanā un sabiedriskajā ēdināšanā (+17,3%). No apriņķiem vislielākā vidējā bruto mēneša samaksa pagājušajā ceturksnī Igaunijā bija Harju un Tartu apriņķī, bet viszemākā - Sāres un Valgas apriņķī.", "link": "https://www.delfi.lv/bizness/37293360/bankas_un_finanses/55568414/igauniem-veicas-videja-bruto-darba-samaksa-augusi-par-vairak-neka-10"},
{"title": "'Madara Cosmetics' plāno izmaksāt 0,35 eiro par akciju dividendēs", "category": "Finanses", "body": "Latvijas kosmētikas ražotāja \" Madara Cosmetics \" valde no pērnā gada pelņas un iepriekš nesadalītās peļņas katram akcionāram izmaksās 0,35 eiro par akciju, lasāms biržā iesniegtajā informācijā. Sabiedrības kārtējā akcionāru sapulcē 2023. gada 28. jūnijā. Kā vieno sapulcē izskatāmajiem jautājumiem ir valdes priekšlikums no 2022. gada peļņas dividenžu izmaksai novirzīt 1 229 549 eiro, bet no iepriekšējo gadu nesadalītās peļņas - 91 669,85 eiro. Valdes priekšlikums ir izmaksāt dividendēs 1 321 219,85 eiro jeb 0,35 eiro par vienu akciju. Akcionāru sapulcē, plānots lemt arī par personāla opciju emisiju un ar to saistīto pamatkapitāla nosacīto palielināšanu. Visu personāla opciju segšanai paredzēti 25 000 vienas kategorijas dematerializētas uzrādītāja akciju ar katras akcijas nominālvērtību 0,1 eiro un kopējo nominālvērtības summu 2500 eiro, kas nepārsniedz 10% no kompānijas apmaksātā pamatkapitāla brīdī, kad pieņemts lēmums par personāla opciju piešķiršanu. Tāpat akcionāru kārtējā sapulcē plānots apstiprināt 2022.gada finanšu pārskatu, kā arī apstiprināt izmaiņas kompānijas statūtos. Tiem akcionāriem, kuri vēlas piedalīties sapulcē, kā liecina biržas publicētā informācija līdz 2023. gada 26. jūnijam plkst. 17:00 jāiesūta ar drošu elektronisko parakstu parakstīta publicētā sapulces pieteikšanās veidlapa kopā ar personu apliecinoša dokumenta kopiju. 2022. gadā \"Madara Cosmetics\" auditētais apgrozījums bija 17,896 miljoni eiro, kas ir par 5,4% mazāk nekā 2021.gadā, bet kompānijas peļņa samazinājās 2,8 reizes - līdz 1,229 miljoniem eiro. Vienlaikus \"Madara Cosmetics\" koncerna apgrozījums pagājušajā gadā bija 18,696 miljoni eiro, kas ir par 3,5% mazāk nekā 2021.gadā, bet koncerna peļņa samazinājās 3,3 reizes - līdz 1,121 miljonam eiro. Uzņēmums reģistrēts 2006.gadā, un tā pamatkapitāls ir 377 491,1 eiro. \"Madara Cosmetics\" lielākie īpašnieki ir Uldis Iltners (23,92%), Lote Tisenkopfa-Iltnere (23,76%), Somijas \"Transmeri Group Ab\" (22,93%), Liene Drāzniece (6,79%) un Zane Tamane (6,35%). \"Madara Cosmetics\" akcijas kotē biržas \" Nasdaq Riga \" alternatīvajā tirgū \"First North\". Iepazīties ar uzņēmuma radītāja un valdes priekšsēdētāju  Lotti Tisenkopfu-Iltneri var, skatoties raidījumu  \"Nākotnes kapitāls\".", "link": "https://www.delfi.lv/bizness/37293360/bankas_un_finanses/55568934/madara-cosmetics-plano-izmaksat-0-35-eiro-par-akciju-dividendes"},
{"title": "Vēl viena banka uz laiku atceļ komisijas maksas aizdevumiem", "category": "Finanses", "body": "Lai atvieglotu finansiālo slogu, uzņemoties jaunas kredītsaistības, \" Luminor \" banka no šī gada 1. jūnija līdz gada beigām piemēros īpašus atvieglojumus privātpersonu un mazo, vidējo uzņēmumu finansēšanā Latvijā un atcels komisijas maksas vairākiem aizdevumu veidiem. Privātpersonām banka atcels komisijas maksu kredītam mājokļu iegādei vai celtniecībai un patēriņa kredītam mājokļa labiekārtošanai, remontdarbiem vai energoefektivitātes uzlabošanai, kā arī videi draudzīga auto iegādei. Savukārt maziem un vidējiem uzņēmumiem būs atceltas komisijas maksas jauniem investīciju kredītiem, lauksaimnieku kredītu noformēšanai, kā arī kredītiem un kredītlīnijām apgrozāmiem līdzekļiem līdz 500 tūkstošiem eiro ieskaitot. Gan privātpersonām, gan uzņēmumiem komisijas maksas tiks atceltas uz laiku līdz šā gada beigām. \" Inflācijas  pieaugums un no tā izrietošais dzīves dārdzības paaugstinājums, kā arī  Euribor  likmju kāpums ietekmē gan iedzīvotāju, gan uzņēmēju vēlmi un iespējas aizņemties, tāpēc, domājot par saviem klientiem un ekonomikas veicināšanu, esam atcēluši virkni vienreizējo komisijas maksu privātpersonām un uzņēmumiem noteiktiem aizdevumu veidiem. Pēc mūsu veikto aptauju* datiem Euribor likmes kāpums 17% Latvijas mazo un vidējo uzņēmumu attur no turpmāk plānotiem ieguldījumiem un biznesa attīstības. Savukārt 13% iedzīvotāju norāda, ka šobrīd no mājokļa iegādes viņus attur ne tikai Euribor likmes kāpums, bet arī neziņa, kas saistīta ar inflāciju un turpmāko cenu kāpumu. Tāpēc ceram, ka šādi atvieglojumi vismaz daļai iedzīvotāju ļaus īstenot sapni par jaunu mājokli, bet uzņēmējiem turpināt izaugsmi,\" saka \"Luminor\" privātpersonu kreditēšanas vadītājs Baltijā Kaspars Lukačovs. Līdz gada beigām tiek atcelta līdzšinējā 1% maksa par aizdevuma noformēšanu hipotekārajam kredītiem un maziem un vidējiem uzņēmumiem jauniem investīciju kredītiem, lauksaimnieku kredītiem, kā arī kredītiem un kredītlīnijām apgrozāmiem līdzekļiem, tāpat 1,5% maksa par patēriņa kredīta noformēšanu, tostarp automašīnas iegādei. Piemēram, ja tiek iegādāts mājoklis par 100 tūkstošiem eiro, tad vairs netiks ieturēts 1% jeb 1000 eiro komisijas maksas.", "link": "https://www.delfi.lv/bizness/37293360/bankas_un_finanses/55569156/vel-viena-banka-uz-laiku-atcel-komisijas-maksas-aizdevumiem"},
{"title": "Leģendārā investora Vorena Bafeta noslēpums un viņa 'mantinieks'", "category": "Finanses", "body": "Finanšu pasaulē ik pa laikam populāri kļūst dažādi investori un naudas pārvaldītāji, tomēr retais vien no tiem kļūst zināms arī ārpus nozares.  Vorens Bafets  būtu izņēmums, viņa vārdu, visticamāk, ir dzirdējuši arī tie, kas par globālajām finansēm, akcijām un obligācijām neinteresējas. Šobrīd 93 gadu vecajam miljardierim jau ir izvirzīts pēctecis, kas pārņems viņa investīciju firmas vadību, bet neviens nezina, vai Bafeta panākumi būs atkārtojami. Omahas Orākuls, kā Bafetu dažkārt sauc, ilgus gadus grozās starp pasaules desmit bagātākajiem cilvēkiem. 2023. gadā viņš ieņem piekto vietu  “Forbes” miljardieru sarakstā , piekāpjoties vien luksusa preču konglomerāta LVMH īpašniekam Bernāram Arno, autoražotāja \"Tesla\" un citu zināmu kompāniju īpašniekam Īlonam Maskam, \"Amazon\" īpašniekam Džefam Bezosam un programmatūras giganta \"Oracle\"' līdzdibinātājam Larijam Elisonam. Viņam piederošo aktīvu vērtība lēsta ap 106 miljardiem ASV dolāru. Salīdzinājumam Latvijas valsts gada budžeta tēriņi šim gadam plānoti uz 14,7 miljardiem eiro (aptuveni 15,8 miljardi ASV dolāru), kas ir gandrīz septiņas reizes mazāk nekā Bafeta aktīvu vērtība. Par Bafetu, viņa investīciju principiem un vēstulēm, ko viņš raksta investoriem, ir tapušas grāmatas un pētījumi, bet, kā raksta eksperti, pašā pamatā viņa veiksmei ir vienkārši noteikumi. Pretēji dažiem citiem īstiem un arī izdomātiem bagātniekiem Vorens Bafets nevar teikt, ka dzīves", "link": "https://www.delfi.lv/bizness/37293360/bankas_un_finanses/55559012/legendara-investora-vorena-bafeta-noslepums-un-vina-mantinieks"},
{"title": "ASV piemērojusi sankcijas Budapeštā bāzētai attīstības bankai", "category": "Finanses", "body": "ASV  Finanšu ministrija ir noteikusi sankcijas Budapeštā bāzētai, bet Krievijas kontrolētai attīstības bankai \"International Investment Bank\" (IIB), trešdien paziņoja ASV amatpersonas. IIB sākotnēji dibināja Padomju Savienības vadība kā attīstības banku bijušajam Austrumu blokam. 2019.gadā pēc Ungārijas premjerministra Viktora Orbāna uzaicinājuma šī banka pārcēla savu galveno biroju no Maskavas uz Budapeštu. Čehija, Slovākija, Rumānija un Bulgārija aizgāja no šīs bankas 2022.gadā pēc Krievijas pilna mēroga iebrukuma Ukrainā. Ungārija pēc tam bija vienīgā Eiropas Savienības (ES) un NATO dalībvalsts šajā bankā. ASV Finanšu ministrija un ASV vēstnieks Budapeštā Deivids Presmans trešdien vienlaicīgi paziņoja par jaunajām sankcijām pret šo banku. \"Ungārijas izvēle uzņemt šo banku - ES un NATO teritorijā - ir cēlonis lielām bažām,\" Presmans paziņoja reportieriem vēstniecībā. Bankas klātbūtne Budapeštā ļauj Krievijai paplašināt savu izlūkošanas darbību Eiropā un paver durvis Maskavai īstenot savu kaitīgo ietekmi Centrāleiropā un Rietumbalkānos, paziņoja ASV Finanšu ministrija. Trešdien noteiktās sankcijas ir vērstas arī pret trim šīs bankas vadītājiem - diviem Krievijas un vienu Ungārijas pilsoni. Sankcijas cita starpā nozīmē to, ka ASV tiks iesaldēti konti un aktīvi, kas saistīti ar šo banku vai ar sankcijām pakļautajiem tās vadītājiem. Šīm personām arī nav atļauts iebraukt ASV. ASV sankcijas pret bankām var tās postoši ietekmēt, ņemot vērā ASV institūciju svarīgo lomu globālajās banku un finanšu sistēmās.", "link": "https://www.delfi.lv/bizness/37293360/bankas_un_finanses/55422820/asv-piemerojusi-sankcijas-budapesta-bazetai-attistibas-bankai"},
{"title": "Lietuvas plānotā solidaritātes maksa bankām var negatīvi ietekmēt ekonomiku, paziņo ECB", "category": "Finanses", "body": "Lietuvas  valdības iecerētā pagaidu solidaritātes maksa bankām varētu negatīvi ietekmēt ekonomiku, jo samazinātos kredītinstitūciju spējas izturēt ekonomiskos satricinājumus, paziņoja  Eiropas Centrālā banka  (ECB). ECB pēc Lietuvas Finanšu ministrijas lūguma sagatavoja savu viedokli par ierosināto solidaritātes maksu, ziņojumā norādot, ka lielākas izmaksas un mazāka kreditēšana var negatīvi ietekmēt reālo ekonomikas izaugsmi. Ziņojumā Lietuvai ieteikts likumprojektu papildināt ar visaptverošu analīzi par iespējamām negatīvajām sekām banku sektoram, jo īpaši izskatot pagaidu solidaritātes maksas ietekmi uz banku ilgtermiņa rentabilitāti un kapitāla bāzi, kā arī jaunu kredītu izsniegšanu un konkurences apstākļiem tirgū, lai garantētu, ka tāds regulējums neapdraud finanšu stabilitāti, banku sektora elastību un novērš tirgus kropļošanu. Pagaidu solidaritātes maksa varētu kavēt centienus piesaistīt jaunus noguldījumus un kreditēt reālo ekonomiku, brīdina ECB. Vienlaikus, kā norāda regulators, vietējiem un ārvalstu investoriem varētu kristies interese investēt kredītinstitūcijās, jo pagaidu solidaritātes maksa samazina kredītinstitūciju rentabilitātes prognozes. Turklāt likumprojekts varētu apgrūtināt kredītinstitūciju papildu kapitāla nodrošinājuma veidošanu un iespējamu turpmāku ekonomikas satricinājumu pārvarēšanu, lasāms ECB ziņojumā. \"Tādējādi pagaidu solidaritātes maksas iespējamā negatīvā ietekme uz banku sektoru un tās ietekme uz finanšu stabilitāti ir rūpīgi jāuzrauga, jo īpaši pašreizējā kontekstā, kad finanšu tirgos ir pieaugusi neskaidrība un svārstības,\" iesaka ECB. Jau vēstīts, ka Lietuvas valdība šomēnes atbalstīja Finanšu ministrijas ierosinātos likuma grozījumus, kas paredz bankām noteikt pagaidu solidaritātes maksu, lai iegūtos līdzekļus izmantotu militārās mobilitātes un infrastruktūras projektiem. Valdība nolēma lūgt Seimu šos grozījumus izskatīt steidzamības kārtībā. Finanšu ministre Gintare Skaiste iepriekš norādīja, ka solidaritātes maksa attieksies tikai uz neparedzēto tīro procentu ieņēmumu daļu. Tiek plānots, ka tīrie procentu ieņēmumi, neskaitot jaunos kredītus, pēc solidaritātes maksājuma varēs par 15% pārsniegt 2022.gada rādītāju. Ja tie būs mazāki, arī solidaritātes maksājums tiks samazināts atbilstoši. Pēc Lietuvas Konkurences padomes ieteikuma nodeva tiks attiecināta uz visām bankām, neņemot vērā iepriekš plānoto 400 miljonu eiro jeb 1% no kopējā rezidentu noguldījumu apmēra slieksni. Tiek prognozēts, ka Lietuvas banku peļņa šogad varētu sasniegt vienu miljardu eiro salīdzinājumā ar 300-400 miljoniem eiro citus gadus. Banku virspeļņa ir saistīta ar procentu likmju kāpumu un citiem no uzņēmuma biznesa lēmumiem neatkarīgiem faktoriem, tādēļ Finanšu ministrija un centrālā banka ierosinājušas ieviest bankām pagaidu solidaritātes maksu. Solidaritātes maksas apmērs bankām būs mazāks, ja tās palielinās noguldījumu procentu likmes un samazinās aizdevumu procentu likmes. Plānots, ka, iekasējot solidaritātes maksu, valsts trīs gados saņems 410 miljonus eiro - 130 miljonus eiro 2023.gadā, 230 miljonus eiro 2024.gadā un 50 miljonus eiro 2025.gadā. Likumprojektā teikts, ka šie līdzekļi tiks izmantoti, lai finansētu militārās mobilitātes projektus un divējādās pielietojamības infrastruktūras projektus, kā arī militārās infrastruktūras projektus.", "link": "https://www.delfi.lv/bizness/37293360/bankas_un_finanses/55420980/lietuvas-planota-solidaritates-maksa-bankam-var-negativi-ietekmet-ekonomiku-pazino-ecb"},
{"title": "ECB veikusi 'Citadele' aktīvu kvalitātes novērtējumu, apstiprina bankas noturību", "category": "Finanses", "body": "Eiropas Centrālā banka  (ECB) veikusi bankas \" Citadele \" aktīvu kvalitātes novērtējumu (AQR). ECB pārbaudes rezultāti apstiprina \"Citadeles\" noturību, stabilo aktīvu kvalitāti, kapitalizāciju un risku pārraudzību, informē bankas pārstāvji. ECB noslēgusi četru banku   \"Crelan\", \"Citadele banka\", \"Goldman Sachs\" un \"Morgan Stanley\" aktīvu kvalitātes pārbaudi. Šīs četras bankas tika klasificētas par nozīmīgām iestādēm un attiecīgi tagad ir tiešā ECB uzraudzībā. Bankās, kas nesen klasificētas vai, domājams, drīzumā tiks klasificētas par nozīmīgām iestādēm, tiek veikta aktīvu kvalitātes pārbaude un stresa tests. Kopš 2022. gada aktīvu kvalitātes pārbaudi un stresa testu veic kā divas neatkarīgas pārbaudes, un to rezultāti tiek publicēti atsevišķi. Tomēr ECB joprojām var veikt   visaptverošu novērtējumu, kas ietver aktīvu kvalitātes pārbaudi un stresa testu. Aktīvu kvalitātes pārbaudes rezultāti liecina, ka nevienā no četrām bankām nav konstatēts kapitāla deficīts, jo to pirmā līmeņa pamata kapitāla (CET1) rādītāji nav zemāki par 8% slieksni, kas ir tāds pats kā iepriekšējās pārbaudēs. Bankas CET1 rādītājs ir būtiskākais bankas finanšu stabilitātes rādītājs. Veicot aktīvu kvalitātes pārbaudi, Beļģijas bankā \"Crelan\" un Latvijas bankā \"Citadeles banka\" galvenā uzmanība tika pievērsta kredītriskam. \"Goldman Sachs Bank Europe\" un \"Morgan Stanley Europe Holding\" (abu šo banku galvenā mītne atrodas Frankfurtē, Vācijā) galvenā uzmanība tika pievērsta tirgus riskam. Pārbaude tika veikta, izmantojot jaunāko aktīvu kvalitātes pārbaudes metodoloģiju. Aktīvu kvalitātes pārbaude ir prudenciāla, nevis grāmatvedības pārbaude, un tā sniedz ECB banku aktīvu uzskaites vērtības attiecīgā brīža novērtējumu konkrētā datumā (šo četru banku gadījumā – 2021. gada 31. decembrī). Pārbaudē arī tiek noteikts, vai bankai nepieciešams nostiprināt savu kapitāla bāzi. Visas četras bankas piekritušas rezultātu publiskošanai. ECB sagaida, ka tās rīkosies atbilstoši kvalitātes pārbaudes rezultātiem un veiks attiecīgus pasākumus, reaģējot uz tās secinājumiem.", "link": "https://www.delfi.lv/bizness/37293360/bankas_un_finanses/55423186/ecb-veikusi-citadele-aktivu-kvalitates-novertejumu-apstiprina-bankas-noturibu"},
{"title": "Divi bijušie 'Swedbank' vadītāji un citi uzņēmēji un finansisti izveidojuši uzņēmumu 'Mans uzkrājums'", "category": "Finanses", "body": "Pagājušajā nedēļā reģistrēta AS \"Mans uzkrājums\", starp kuras dibinātājiem ir divi bijušie \" Swedbank \" valdes priekšsēdētāji - Reinis Rubenis un  Māris Mančinskis  -, kā arī citi uzņēmēji un finansisti, liecina \"Firmas.lv\" informācija. Kompānijas \"Mans uzkrājums\" pamatkapitāls ir 105 000 eiro. Uzņēmuma valdes priekšsēdētājs ir ieguldījumu pārvaldes sabiedrības \" Indexo \" bijušais valdes loceklis Iļja Arefjevs. Savukārt \"Mans uzkrājums\" padomes priekšsēdētājs ir Rubenis, padomes priekšsēdētāja vietnieks ir bijušais \"Swedbank\" Komunikācijas un ilgtspējas pārvaldes vadītājs Māris Plūme, bet padomes locekle ir bijusī \" Enefit \" valdes locekle un Analītikas daļas vadītāja Inese Dosē. Arefjevs skaidroja, ka pieredzējuši Latvijas uzņēmēji un finansisti apvienojuši spēkus, lai atbalstītu ilgtermiņa uzkrājumu veidošanos Latvijas sabiedrībā. \"Mans uzkrājums\" jau iesniedzis ieguldījumu pārvaldes sabiedrības licences pieteikumu Latvijas Bankā. Licencēšanas process aizņem laiku līdz pat gadam. Tāpat Arefjevs uzsvēra, ka noguldījumu un pensiju uzkrājumu segmentā Latvijā dominē piedāvājums, kas tika radīts pirms daudziem gadiem. Lielā mērā tas ir izskaidrojams ar izteiktu tirgus koncentrāciju un ārvalstu kapitāla prevalēšanu. Vairāk nekā 80% privāto uzkrājumu jomas kontrolē četri lielākie tirgus dalībnieki, kas jau ir sasnieguši brieduma pakāpi. \"Kopumā tas ir pozitīvi tirgus stabilitātei, tomēr nākotnes attīstībai jauns inovatīvs piedāvājums nāks tikai par labu,\" sacīja Arefjevs. Savukārt Rubenis piebilda, ka uzkrājumu joma ir viens no lielajiem finanšu sektora pakalpojumu laukumiem, un, lai arī no vienas puses uzkrājumi Latvijā aug gana strauji, tomēr joprojām teju pusei sabiedrības nav nekādu uzkrājumu, izņemot pensiju otro līmeni. \"Tāpēc esam apņēmušies veidot jaunu piedāvājumu, ar kuru jau tuvākā gada laikā plānojam uzrunāt Latvijas iedzīvotājus, mudinot tos uzkrāt un palīdzot iespējami efektīvi pārvaldīt savus uzkrājumus,\" norādīja Rubenis. \"Mans uzkrājums\" dibinātāji ir konsultāciju uzņēmuma \"Erda Group\" līdzīpašniece Zane Čulkstēna, \"Brain Games Publishing\" līdzīpašnieks Ēriks Ciguzis, SIA \"Kalnciema kvartāls\" un SIA \"Kalnciema iela\" īpašnieks Kārlis Dambergs, Arefjevam piederošā SIA \"Forte Capital\", Rubenim piederošā SIA \"Rubens Capital\", Renāram Rūsim piederošā SIA \"RR Investments\", Plūmem piederošā SIA \"Druvas un dravas\", Mārtiņam Bandeniekam piederošā SIA \"Dolcetto\", Mārim Mančinskim piederošā SIA \"Arcade Invest\", Baibai Birzniecei piederošā SIA \"Silver Invest\", Uldim Iltneram un Lottei Tisenkopfai-Iltnerei vienādās daļās piederošā SIA \"Kalvi Capital\" un SIA \"Žurnāls Santa\" līdzīpašniece Santa Anča.", "link": "https://www.delfi.lv/bizness/37293360/bankas_un_finanses/55425544/divi-bijusie-swedbank-vaditaji-un-citi-uznemeji-un-finansisti-izveidojusi-uznemumu-mans-uzkrajums"},
{"title": "Procentu likmju pieaugums visdrīzāk būs īslaicīgs, paredz SVF", "category": "Finanses", "body": "Apvienotās Karalistes , ASV, Eiropas un citu valstu centrālās bankas ir pacēlušas procentu likmes, lai cīnītos ar inflāciju. Tas ir palielinājis hipotekāro kredītu maksājumus daudziem aizņēmējiem. Inflāciju veicina vairāki faktori, tostarp Krievijas iebrukums Ukrainā, kas ir palīdzējis palielināt enerģijas izmaksas. Tomēr kādā emuārā SVF norādīja, ka \"nesenais reālo procentu likmju pieaugums, visticamāk, būs īslaicīgs\". Tajā teikts: \"Kad inflācija atkal tiks kontrolēta, attīstīto ekonomiku centrālās bankas, visticamāk, atvieglos monetāro politiku un atgriezīs reālās procentu likmes tādā līmenī, kādas tās bija pirms pandēmijas.\" SVF gan nenorāda, kad tieši procentu likmēm būtu jāsamazinās līdz zemākam līmenim. \"Delfi Bizness\" jau rakstīja, ka  Eiropas Centrālās bankas (ECB) sanāksmes, kurās tiek pieņemti lēmumi par izmaiņām trīs galvenajās procentu likmēs, notiek aptuveni reizi sešās nedēļās . Vairākus gadus bāzes procentu likmes turējās negatīvā zonā, bet 2022. gada jūlijā ECB pirmo reizi 11 gadu laikā paaugstināja procentu likmes virs 0% līmeņa. Septembrī sekoja straujākais procentu likmju paaugstinājums ECB vēsturē – par 75 bāzes punktiem vienas sanāksmes laikā. Kopš ECB izveidošanas tikai divas reizes eiro procentu likmes vienā reizē tikušas paaugstinātas par 50 punktiem, 1999. gada aprīlī un 2000. gada jūnijā (populārākais paaugstinājuma solis vēsturiski ir bijis 25 punkti). ECB tik strauji pērn sāka celt likmes, reaģējot uz straujo cenu pieaugumu, jo centrālās bankas uzdevums ir nodrošināt cenu stabilitāti. Ja cenas tautsaimniecībā aug pārāk strauji, ECB sāk rīkoties un ar sev rīcībā esošajiem instrumentiem cenšas bremzēt inflāciju. Tās mērķis ir 2% inflācija. \"Inflācija rada apgrūtinājumu iedzīvotājiem, daudzi ir nobažījušies, ka tā saglabāsies ilgstoši, un ECB uzrauga tā dēvētās inflācijas gaidas. Tāpēc paaugstinām likmes, lai signalizētu, ka mēs neļausim inflācijai saglabāties virs 2% līmeņa. Tas palīdzēs saglabāt kontroli pār inflācijas gaidām,\" skaidro ECB.", "link": "https://www.delfi.lv/bizness/37293360/bankas_un_finanses/55423034/procentu-likmju-pieaugums-visdrizak-bus-islaicigs-paredz-svf"},
{"title": "Amerikāņu biržas uzņēmumiem paredz sliktāko peļņu kopš pandēmijas sākuma", "category": "Finanses", "body": "Sagaidāms, ka ietekmīgā \"S&P 500\" indeksa uzņēmumi ziņos par peļņas samazināšanos pirmajā ceturksnī 6,8% apmērā, salīdzinot ar to pašu periodu pērn, liecina \"FactSet\" analītiķu aplēses. Tas varētu būt lielākais kritums kopš Covid-19 pandēmijas sākuma un, visticamāk, atstās būtisku iespaidu uz akciju cenām visā pasaulē. Ietekmīgais akciju tirgus indekss \"S&P 500\" sniedz informāciju par lielākajiem un aktīvāk tirgotajiem uzņēmumiem pasaulē. Tas līdz ar \" Nasdaq \" un \"Dow Jones\" tiek izmantots kā mēraukla tam, kā caurmērā veicas globālajiem finanšu tirgiem. Tas arī lielā mērā nosaka finanšu pasaules noskaņojumu. Ja šo indeksu pārskatos ietvertie uzņēmumi sāk zaudēt naudu un to akciju vērtība krītas, tas parasti atbalsojas visā pasaulē. Tāpēc, kā raksta \"The Financial Times\", pastāv nopietns risks, ka uzņēmumu sliktie peļņas rādītāji apturēs lēno akciju vērtību pieaugumu, kas pēc sliktā pagājušā gada šogad bija atsācies.", "link": "https://www.delfi.lv/bizness/37293360/bankas_un_finanses/55419248/amerikanu-birzas-uznemumiem-paredz-sliktako-pelnu-kops-pandemijas-sakuma"},
{"title": "Vairāk nekā pusei Baltijas iedzīvotāju ir naudas uzkrājumi, secināts aptaujā", "category": "Finanses", "body": "Atliekot daļu no ikmēneša ienākumiem, 31%  Baltijas  iedzīvotāju ir uzkrājuši līdz 5000 eiro, bet 21% uzkrājumu apjoms ir lielāks, secināts \" Luminor \" bankas veiktajā iedzīvotāju aptaujā. Uzkrājumus līdz 5000 eiro veikuši 30% Latvijas un  Igaunijas  iedzīvotāju un 32% aptaujāto Lietuvā. Vairāk par 5000 eiro spējuši iekrāt 11% Latvijas, 23%  Lietuvas  un 28% Igaunijas iedzīvotāju. Vislielākie iekrājumi Latvijā ir Zemgales un Rīgas iedzīvotājiem. \"Luminor\" bankas biznesa attīstības vadītāja Jekaterina Ziniča iesaka veikt uzkrājumus trīs līdz sešu mēnešalgu apmērā. “Uzkrājumu esamība ir viens no svarīgākajiem priekšnoteikumiem finansiālajai drošībai, jo tie kalpo kā drošības spilvens, ja rodas dažādi neparedzami izdevumi, notiek ekonomiskās svārstības vai tiek zaudēts darbs. Tā kā vidējā alga Latvijā pēc nodokļu nomaksas ir aptuveni 1000 eiro, tad vidēji iekrājumiem vajadzētu būt vismaz 3000 eiro apmērā. Tomēr katram iedzīvotājam ir individuāli jāizvērtē savi ikmēneša izdevumi un attiecīgi jāveido nepieciešamā uzkrājumu summa neparedzētām situācijām,\" komentē eksperte. Kamēr Igaunijā ietaupījumu nav ceturtajai daļai (25%), bet Lietuvā aptuveni piektajai daļai (18%) iedzīvotāju, aptauja liecina, ka bez uzkrājumiem Latvijā dzīvo pat trešdaļa respondentu (32%), jo nepietiek līdzekļu, ko atlikt. “Regulāri pētot Latvijas iedzīvotāju finanšu situāciju, diemžēl redzam, ka Latvijā trešdaļa iedzīvotāju joprojām nevar atlikt uzkrājumiem - tas varētu būt saistīts gan ar zemiem ienākumiem un dzīves dārdzības pieaugumu, gan arī paraduma trūkumu veikt uzkrājumus. Daļu iedzīvotāju, iespējams, māc bailes pazaudēt savus līdzekļus, jo ne vienmēr pietiek informācijas par to, kā strādā finanšu tirgi, tāpēc neizvēlas ieguldīt. Ideālā gadījumā uzkrājumu veidošanai ik mēnesi vajadzētu atvēlēt ap 10% ienākumu. Satraucošākais ir tas, ka uzkrājumu veidošanai līdzekļu visvairāk (36%) nepietiek iedzīvotājiem vecumā no 30 līdz 39 gadiem, kad darbam un ienākumiem vajadzētu būt stabiliem un augošiem,” saka Ziniča. Tāpat aptaujā noskaidrots, ka gandrīz puse aptaujāto Baltijā (48%) savus iekrājumus šogad neplāno noguldīt depozītā, bet 17% Latvijas iedzīvotāju, 15% Igaunijas un 7% Lietuvas iedzīvotāju par brīvo līdzekļu noguldīšanu nav domājuši, it īpaši jaunākie Latvijas respondenti vecumā no 18 līdz 29 gadiem. No tiem, kas apsver depozīta veikšanu, 72% Baltijas iedzīvotāju izvēlētos vidēja un ilgāka termiņa noguldījumu, sākot no viena gada. “Sabiedrībā kopumā ir jāveicina uzkrājumu veidošanas paradumi un jāizglīto par iespējām veikt noguldījumus atbilstoši iedzīvotāju vajadzībām – vai tas ir kāds īstermiņa uzkrājums vai arī ilgāks, mērķtiecīgāks ieguldījums. Darba tirgū ir parādījusies jauna paaudze ar vidēji augstiem ienākumiem, bet, tā kā ilgstoši termiņnoguldījumu likmes bija zemas, šis nebija klientiem pievilcīgs noguldījumu veids un daļa sabiedrības par to ir nepietiekami informēta. Iedzīvotājiem, kuriem iekrāta lielāka naudas summa, svarīgi ir diferencēt riskus, neieguldot visu uzkrāto vienuviet, bet veicot gan termiņnoguldījumus, gan ieguldot brīvos līdzekļus alternatīvos instrumentos, t. sk. investējot fondos, akcijās vai pensiju fondos, kur ir iespēja saņemt iedzīvotāju ienākuma nodokļa atmaksu 20% apmērā no veikto iemaksu apmēra,” iesaka bankas eksperte. \"Luminor\" bankas iedzīvotāju aptauja veikta 2023. gada martā sadarbībā ar pētījumu aģentūru Norstat, aptaujājot 3020 Latvijas, Lietuvas un Igaunijas respondentus vecumā no 18 līdz 74 gadiem.", "link": "https://www.delfi.lv/bizness/37293360/bankas_un_finanses/55430600/vairak-neka-pusei-baltijas-iedzivotaju-ir-naudas-uzkrajumi-secinats-aptauja"},
{"title": "VID: drošības iestāžu izvērtējums nepieciešams šaubu noņemšanai par VID IT sistēmu drošību", "category": "Finanses", "body": "Drošības iestāžu izvērtējums ir svarīgs, lai noņemtu jebkādu šaubu ēnu un gūtu papildu pārliecību par Valsts ieņēmumu dienesta ( VID ) izmantotajiem informācijas tehnoloģiju (IT) pakalpojumiem, pavēstīja VID pārstāvji. Dienestā norāda, ka, izvēloties pakalpojumu sniedzējus, VID ievēro Latvijas tiesību aktos noteikto. VID nav līgumu ar IT uzņēmumiem, kam nav zināmi patiesie labuma guvēji vai kas reģistrēti ofšoros, kā arī ir izdarīts viss, lai nodrošinātu dienesta rīcībā esošo datu drošību. Vienlaikus, ņemot vērā sociālajos tīklos izskanējušo pārmetumu smagumu, VID pievienojas finanšu ministra Arvila Ašeradena (JV) aicinājumam - drošības iestāžu izvērtējums ir svarīgs, lai noņemtu jebkādu šaubu ēnu un gūtu papildu pārliecību par izmantotajiem IT pakalpojumiem. Jau pašlaik VID nodrošina drošības iestādēm visu nepieciešamo informāciju, lai gūtu pārapstiprinājumu par VID rīcībā esošo datu drošību. Kopumā VID ir noslēgti līgumi ar deviņiem dažādiem IT pakalpojumi sniedzējiem. Lielākie no tiem - ar AS \"Emergn\", kas izstrādāja un apkalpo Elektronisko deklarēšanas sistēmu un maksājumu administrēšanas informācijas sistēmu, kā arī vairākas saistītās sistēmas, kā arī ar SIA \"Helmes Latvia\", kas izstrādāja un uztur muitas darbībai nepieciešamās sistēmas (EMDAS un saistītās). Tāpat ar kravu pārbaudes tehnoloģijām un videonovērošanu uz robežas strādā SIA \"Citrus Solutions\", SIA \"Proof IT\" strādā ar integrēto riska informācijas sistēmu, bet SIA \"Codex\" - ar integrēto tarifa vadības sistēmu. VID pārstāvji skaidro, ka IT pakalpojumu sniedzējus VID izvēlas atklātos konkursos saskaņā ar Publisko iepirkumu likumu. Katrā no organizētajiem iepirkumiem VID cer sagaidīt pēc iespējas plašu pretendentu loku, kas ļauj izvēlēties labāko piedāvājumu. Vienlaikus ir saprotams, ka iepirkumos par VID lielāko informācijas sistēmu uzturēšanu pamatotu piedāvājumu var iesniegt tikai lieli uzņēmumi ar plašu pieredzi un augstiem darbības standartiem, norāda VID pārstāvji. Pirms jebkura līguma slēgšanas VID potenciālos pakalpojumu sniedzējus pārbauda gan saskaņā ar Publisko iepirkumu likuma nosacījumiem, gan Starptautisko un Latvijas Republikas nacionālo sankciju likuma nosacījumiem, tostarp, pārbaudot arī patiesā labuma guvējus, ieskaitot, ja īpašnieki ir patiesā labuma guvēji. Patiesā labuma guvēju un citas Sankciju likumā noteiktās pārbaudes VID papildus veic arī vienu reizi nedēļā līguma darbības laikā jebkuram uzņēmumam, ar kuru VID ir noslēgti līgumi. Šīs pārbaudes tika un tiek veiktas arī par \"Emergn\", skaidro VID pārstāvji. Šī uzņēmuma patiesais labuma guvējs ir ASV valstpiederīgais Aleksandrs Adamopuls, kurš īsteno kontroli, būdams \"Emergn\" padomes priekšsēdētājs, rīkojoties un pieņemot lēmumus \"Emergn\" vienīgā akcionāra - Īrijā reģistrētā \"Emergn Global Holdings Limited\" vārdā, būdams \"Emergn\" uzņēmumu grupas izpilddirektors. Tādējādi informācija par \"Emergn\" akcionāra reģistrāciju Bermudu salās neatbilst Latvijas iestāžu sniegtajai oficiālajai informācijai. Tā kā VID ikdienā strādā ar iedzīvotāju uzņēmēju datiem, par šo datu aizsardzību tiek īpaši domāts, nodrošinot riskus mazinošus pasākumus ne tikai izstrādātājiem, bet arī darbiniekiem, uzsver VID pārstāvji. Uzņēmēju un iedzīvotāju būtisko informāciju pārvaldošās sistēmas regulāri tiek uzraudzītas un tā nodrošināšanai VID veic pastiprinātus drošības pasākumus, kā piemēram, drošības auditus, nepārtrauktu drošības perimetra uzraudzību, kā arī veikto darbību auditāciju. Jau ziņots, ka finanšu ministrs Ašeradens aicinājis drošības iestādes veikt pārbaudes par iespējamu VID informācijas tehnoloģiju (IT) sistēmu ārējo ietekmējamību, aģentūrai LETA pavēstīja ministra padomniece Kristīne Mennika. \"Pēdējās dienās sociālajos medijos ir izskanējusi informācija, ka VID IT sistēmas varētu būt ārēji ietekmējamas. Ņemot vērā, ka tā ir valsts kritiskā infrastruktūra, kas ietekmē visu Latvijas uzņēmēju un indivīdu ekonomisko darbību, nav pieļaujama tās iespējamā kompromitēšana,\" uzskata Ašeradens. Reaģējot uz to, finanšu ministrs ir sazinājies ar valsts drošības iestāžu vadītājiem un aicinājis veikt visas nepieciešamās pārbaudes, informēja Mennika. Informācijas tehnoloģiju (IT) drošības incidentu novēršanas institūcija \"Cert.lv\" pārstāve Līga Besere aģentūrai LETA sacīja, ka VID infrastruktūras izstrādes un ārpakalpojumu sniedzēju atbilstību Ministru kabineta noteikumos iekļautajām drošības prasībām jāvērtē valsts drošības iestādēm. \"Valstij nozīmīgu IT sistēmu drošībai jābūt ar augstu prioritāti, un \"Cert.lv\" ir gatava sniegt atbalstu valsts drošības iestādēm un veikt visaptverošu drošības izvērtējumu visā VID tīklā. \"Cert.lv\" jau iepriekš ir atbalstījusi un gatava arī turpmāk atbalstīt VID un valsts drošības iestādes IT drošības jomā,\" norādīja Besere. Žurnāla \"Forbes Latvija\" izdevēja Katrīna Iļinska savā sociālā tīkla \"Twitter\" kontā šonedēļ rakstījusi - \"kā būtu, ja VID IT sistēmas ir teju atkarīgas no kompānijas, kura reģistrēta Bermudā un patiesā labuma guvējus neatklāj; to ietekmē libānietis ar Krievijas pilsonību; līdzīpašnieks reiz Krieviju sauca par Māti; vēsturē figurē Krievijas Iekšlietu un Aizsardzības ministrijas u.tml.? Un, ja izrādītos, ka VID nodrošina šim uzņēmumam 80% apgrozījuma, faktiski to uzturot? Un šai kompānijai visticamāk ir piekļuve visu Latvijas iedzīvotāju, uzņēmumu, muitas, akcīzes maksātāju un citiem datiem?\". Pērn decembrī žurnāls \"Ir\" rakstīja, ka Īrijā reģistrētai firmai piederošais \"Emergn\" jau gadiem tiek izraudzīts par galveno VID informācijas sistēmu nodrošinātāju, tādējādi uzņēmumam šajā laikā ticis ievērojams valsts budžeta kumoss: 16 gados tas uzvarējis 52 VID izsludinātajos iepirkumos un tā ieguvis vairāk nekā ceturtdaļu jeb 96,9 miljonus eiro no visas dienesta iepirkumu naudas šajā periodā. Iepirkumu uzraudzības biroja (IUB) dati rāda, ka kopš 2013.gada uzņēmums uzvarējis 37 VID konkursos. VID skaidro, ka veicamā darba apjoma dēļ konkursos nepiesakās daudz pretendentu, piemēram, konkursā par maksājumu administrēšanas informācijas sistēmas izstrādi, ieviešanu un uzturēšanu pieteicās tikai divi. Daudzo uzvaru rezultātā \"Emergn\" jau gadiem nodrošina augsta riska valsts sistēmas, piemēram, krimināllietu uzskaites sistēmu, akcīzes preču pārvietošanas un kontroles sistēmu, centrālo muitas informācijas sistēmu, fizisko personu riska analīzes sistēmu un Eiropas Savienības datu apmaiņas informācijas sistēmu. \"Lursoft\" informācija liecina, ka AS \"Emergn\" vienīgais īpašnieks ir Īrijā reģistrētā firma \"Emergn Global Holdings Limited\". Tās patiesais labuma guvējs ir ASV pilsonis Aleksandrs Adamopuls. VID skaidro, ka pirms līguma noslēgšanas ar \"Emergn\" VID iepirkuma komisijas locekļi pārliecinājās, ka uzņēmuma amatpersonām, to skaitā Adamopulam, nav sodāmības, un pret tiem nav vērstu sankciju. Tomēr IUB pēdējā laikā vairākkārt norādījis uz riskiem iepirkuma procedūrā - pusotra gada laikā sešus \"Emergn\" uzvarētos VID iepirkumus iestāde marķējusi ar sarkanu karogu, norādot uz mazu pretendentu skaitu konkursā, raksta žurnāls. \"Emergn\" apgrozījums 2021.gadā bija 21,278 miljoni eiro, kas ir par 0,2% mazāk nekā gadu iepriekš, vienlaikus kompānijas peļņa samazinājās par 8% un bija 2,39 miljoni eiro, liecina informācija \"Firmas.lv\".", "link": "https://www.delfi.lv/bizness/37293360/bankas_un_finanses/55430936/vid-drosibas-iestazu-izvertejums-nepieciesams-saubu-nonemsanai-par-vid-it-sistemu-drosibu"},
{"title": "'Baltic International Bank' likvidators atguvis aktīvus 200 110 eiro apmērā", "category": "Finanses", "body": "Likvidējamās \" Baltic International Bank \" likvidators Olavs Cers no 25. marta līdz 31. martam atguvis aktīvus 200 110 eiro apmērā, liecina paziņojums oficiālajā izdevumā \"Latvijas Vēstnesis\". Tostarp no atgūtajiem kredītiem atgūti 189 639 eiro, bet no pārējiem aktīviem atgūts 10 471 eiro. Pārskata periodā no 25.marta līdz 31.martam nav veikti maksājumi, kas atbilstoši Kredītiestāžu likumam atzīstami kā likvidācijas izdevumi. Likvidators ir sācis likvidējamās kredītiestādes mantas un dokumentu pārņemšanu, un inventarizāciju. Norit uzraugošo iestāžu - Latvijas Bankas, Finanšu izlūkošanas dienesta un citu tiesībsargājošo iestāžu iesniegto informācijas pieprasījumu apstrāde un pieprasītās informācijas sagatavošana. Pēc likvidācijas procesa sākšanas likvidators ir sācis apzināt likvidējamās kredītiestādes valdījumā vai turējumā esošo trešo personu mantu, kā arī sācis risināt jautājumu par apzinātās mantas nodošanu trešajām personām. Likvidatora iesniegtajā pārskatā teikts, ka bankas aktīvi 31.martā bija 103 486 014 eiro apmērā. Tostarp kredīti bija 19 714 857 eiro apmērā, prasības pret kredītiestādēm - 10 381 709 eiro, parāda vērtspapīri un citi vērtspapīri ar fiksētu ienākumu - 9 358 950 eiro apmērā. Bankas saistības marta beigās bija 93 906 441 eiro, tostarp noguldījumi - 78 976 869 eiro, bet saistības pret kredītiestādēm - 3 490 091 eiro apmērā. Savukārt bankas kapitāls un rezerves marta beigās bija 9 579 573 eiro apmērā. Jau ziņots, ka bankas kreditoru prasījumi piesakāmi līdz jūnija beigām, liecina bankas publiskotā informācija. \"Baltic International Bank\" likvidators Cers norāda, ka 2023.gada 24.marts ir uzskatāms par datumu, no kura kredītiestāde ir atzīta par likvidējamu. Kreditoru prasījumi un citu personu prasības un citas pretenzijas pret \"Baltic International Bank\" ir piesakāmas likvidatoram trīs mēnešu laikā no sludinājuma publikācijas dienas oficiālajā izdevumā \"Latvijas Vēstnesis\", proti, kopš 2023.gada 29.marta. Pēc šī termiņa pieteiktie kreditoru prasījumi tiks izskatīti un apmierināti Kredītiestāžu likumā noteiktajā kārtībā. Kreditora pieteikums jāsagatavo latviešu valodā, vai, ja tas sagatavots citā valodā, tam jāpievieno notariāls tulkojums latviešu valodā. Kreditoru prasījumam pievienojami dokumentu oriģināli, vai notariāli apliecinātas dokumentu kopijas, ievērojot 1961.gada Hāgas konvencijas par ārvalstu publisko dokumentu legalizācijas prasības atcelšanu prasības. Kreditoriem prasījumu kopsumma ārvalstu valūtā prasījumā jāpārrēķina un jānorāda eiro atbilstoši Eiropas Centrālās bankas noteiktajam ārvalstu valūtas kursam 2022.gada 12.decembrī. Informācija par dokumentiem, kas jāiesniedz fiziskajām personām un juridiskajām personām, ir pieejama bankas mājaslapā. Jau vēstīts, ka Ekonomisko lietu tiesa pasludinājusi \"Baltic International Bank\" par likvidējamu no 24.marta. Tiesa noteica, ka kredītiestādes likvidācijas procesā \"Baltic International Bank\" trīs valdes locekļu, bijušā valdes locekļa un valdes priekšsēdētāja, galvenā grāmatveža un padomes locekles piedalīšanās ir obligāta. Finanšu un kapitāla tirgus komisija (FKTK), kas kopš šā gada ir pievienota Latvijas Bankai, 2022.gada 12.decembrī atzina \"Baltic International Bank\" par tādu finanšu iestādi, kas ir nonākusi vai, iespējams, nonāks finanšu grūtībās, un nolēma neveikt \"Baltic International Bank\" noregulējumu, proti, neīstenot pasākumus bankas darbības stabilizēšanai. Pēc FKTK skaidrotā, \"Baltic International Bank\" darbības stratēģija neatbilda bankas iespējām un nebija īstenojama, tāpēc banka ilgstoši nenodrošināja pelnītspējīgu biznesa modeli. Tāpat bankai bija nopietni iekšējās pārvaldības trūkumi, tostarp noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā. \"Baltic International Bank\" pagājušajā gadā, pēc provizoriskiem datiem, strādāja ar zaudējumiem 26,773 miljonu eiro apmērā, kas ir 5,3 reizes vairāk nekā 2021.gadā. Bankas aktīvi 2022.gada 31.decembrī bija 139,051 miljona eiro apmērā, kas ir par 33,8% jeb 71,12 miljoniem eiro mazāk nekā 2021.gada beigās, kad \"Baltic International Bank\" aktīvi bija 210,171 miljons eiro. Bankas lielākie akcionāri ir Valērijs Belokoņs (38,13%) un Vilorijs Belokoņs (21,3%). Pēc aktīvu apmēra \"Baltic International Bank\" 2021.gada beigās bija 10.lielākā banka Latvijā.", "link": "https://www.delfi.lv/bizness/37293360/bankas_un_finanses/55430478/baltic-international-bank-likvidators-atguvis-aktivus-200-110-eiro-apmera"},
{"title": "Samaksāto nodokļu apjoms visstraujāk audzis izmitināšanas un ēdināšanas nozarē", "category": "Finanses", "body": "Aizvadītajā gadā nodokļu maksājumos valsts kopbudžetā Latvijas uzņēmumi samaksājuši 9,86 miljardus eiro, liecina Valsts ieņēmumu dienesta ( VID ) publiskotā informācija.  Lursoft  pēta, vai nodokļu iemaksu apmērs 2022. gadā audzis visās nozarēs. \"Lursoft\" pētījuma dati rāda, ka teju visās nozarēs samaksāto nodokļu apjoms 2022. gadā, salīdzinot ar gadu iepriekš, palielinājies. Visstraujākais pieaugums pērn reģistrēts tieši izmitināšanas un ēdināšanas nozarē, aprēķinājis \"Lursoft\". Balstoties uz VID publiskoto informāciju, 2021. gadā nozare nodokļos valsts kopbudžetā samaksāja 114,8 milj. EUR, bet pērn – jau par 76,52% vairāk, t.i., 202,66 milj. EUR. Analizējot nozares nodokļu iemaksas, redzams, ka izmitināšanas sektorā to apjoms pēdējā gada laikā audzis teju dubultā (+96,33%), sasniedzot 38,1 milj. EUR, savukārt sabiedriskās ēdināšanas jomā samaksāto nodokļu apmērs audzis līdz 164,56 milj. EUR (+72,49%). Vienlaikus Lursoft izpētījis, ka izmitināšanas nozarē, lai arī samaksāto nodokļu apjoms pēc straujā krituma 2020. un 2021. gadā ir pieaudzis, tas aizvien ir mazāks nekā, piemēram, 2018. vai 2019. gadā (2018. gadā izmitināšanas nozare VID administrētajos nodokļos samaksāja 40,28 milj. EUR, bet 2019. gadā – 47,76 milj. EUR). Tikmēr ēdināšanas nozarē, neskatoties uz būtisko kritumu 2019. un 2020. gadā, pērn samaksāto nodokļu apjoms pārsniedzis pirmspandēmijas rezultātu. 2022. gadā ēdināšanas nozare nodokļos samaksājusi par 30% vairāk nekā 2018. gadā. Jānorāda, ka gan ēdināšanas, gan izmitināšanas nozarēs pagājušajā gadā augusi arī gan samaksātā iedzīvotāju ienākuma nodokļa, gan valsts sociālās apdrošināšanas obligāto iemaksu kopsumma. Otrs straujākais samaksāto nodokļu apjoma pieaugums, salīdzinot ar 2021. gadu, pērn reģistrēts mākslas, izklaides un atpūtas nozarē. Lursoft apkopotie dati rāda, ka 2022. gadā nozare nodokļos samaksājusi 146,4 milj. EUR, kas ir par 54,64% vairāk nekā gadu iepriekš. Visstraujāk šajā nozarē samaksāto nodokļu apjoms audzis azartspēļu uzņēmumiem, kuru nodokļu iemaksu apjoms pandēmijas laikā bija strauji samazinājies. Ja 2018. gadā azartspēļu uzņēmumi nodokļos samaksāja 71,93 milj. EUR, tad 2021. gadā šī summa bija sarukusi līdz 41,82 milj. EUR. Pērn azartspēļu sektorā strādājošie uzņēmumi, neskatoties uz to, ka to skaits bijis pat nedaudz mazāks nekā gadu iepriekš, VID administrētajos nodokļos samaksājuši 81,3 milj. EUR, kas ir teju divas reizes vairāk nekā gadu iepriekš. Vairumā nozaru pērn reģistrēts samaksāto nodokļu apjoma pieaugums, taču atsevišķos gadījumos to apmērs tomēr bijis mazāks nekā 2021. gadā. Piemēram, lauksaimniecības, mežsaimniecības un zivsaimniecības nozarē, kas pērn nodokļos samaksājusi par 9,73% mazāk nekā gadu iepriekš. Visievērojamākais samazinājums šajā nozarē pagājušajā gadā reģistrēts uzņēmumiem, kas nodarbojas ar augkopību un lopkopību. Lursoft izpētījis, ka šo uzņēmumu nodokļu iemaksu apmērs 2022. gadā, salīdzinot ar gadu iepriekš, samazinājies par teju trešdaļu, sarūkot līdz 25,8 milj. EUR. Jānorāda, ka lauksaimniecības nozare kopumā pagājušajā gadā VID administrētajos nodokļos samaksājusi 100,33 milj. EUR, no tiem vairāk nekā pusi (63,48 milj. EUR) – mežsaimniecības un mežizstrādes uzņēmumi. Analizējot datus ilgākā laika periodā, \"Lursoft\" secinājis, ka lauksaimniecības nozares nodokļu iemaksu apmērs sarucis jau trešo gadu pēc kārtas. Šāda situācija citās nozarēs nav reģistrēta. Vairākās nozarēs, pat neraugoties uz Covid-19 pandēmijas ierobežojošiem faktoriem, kas kavējuši biznesa attīstību, samaksāto nodokļu apmērs gadu no gada audzis. Šāda situācija vērojama, piemēram, tirdzniecībā, IKT sektorā, arī elektroenerģijas, ūdens apgādes un citās nozarēs, kur uzņēmumu kopējais samaksāto nodokļu apmērs pieaudzis gadu no gada. Lielākais nodokļu maksātājs arī 2022. gadā bijusi tirdzniecība, liecina Lursoft apkopotie dati. Nozarē strādājošie uzņēmumi VID administrētajos nodokļos pagājušajā gadā kopā samaksājuši nepilnus 4,2 miljardus eiro, kas ir par 24,61% vairāk nekā gadu iepriekš. Jāpiebilst, ka nodokļu maksātāju skaits nozarē pērn saglabājies teju nemainīgs. Vairāk nekā pusi, t.i., 2,2 miljardus eiro no šīs summas veido vairumtirdzniecības nozarē strādājošo uzņēmumu nodokļu maksājumi valsts kopbudžetā, savukārt mazumtirdzniecības – 1,54 miljardus eiro. Visās tirdzniecības apakšnozarēs nodokļu iemaksu apmērs pagājušajā gadā audzis līdzvērtīgi. Otrs lielākais nodokļu pienesums valsts budžetā pagājušajā gadā bijis no apstrādes rūpniecības sektora, kas kopumā VID administrētajos nodokļos 2022. gadā samaksājis 1,02 miljardus eiro. No tiem dzērienu ražotāji – 197,19 milj. EUR, pārtikas produktu ražotāji – 152,32 milj. EUR. \"Lursoft\" izpētījis, ka dzērienu ražotāju nodokļu iemaksas, salīdzinot ar 2021. gadu, pērn pieaugušas par 8,60%, savukārt pārtikas produktu ražotāju – par 1,31%. Vienlaikus redzams, ka ne visās apstrādes rūpniecības apakšnozarēs samaksāto nodokļu apmērs audzis. Piemēram, nemetālisko minerālu izstrādājumu ražotāji 2022. gadā nodokļos samaksājuši 49,80 milj. EUR, kas ir par 7,10% mazāk nekā gadu iepriekš, tāpat arī sarucis datoru, elektronisko un optisko iekārtu ražotāju nodokļu iemaksu apmērs (2022. gadā nodokļos samaksāti 33,39 milj. EUR, kas ir par 33,04% mazāk nekā 2021. gadā). Tāpat kā tirdzniecībā, arī apstrādes rūpniecībā nodokļu maksātāju skaits pērn saglabājies teju nemainīgs.", "link": "https://www.delfi.lv/bizness/37293360/bankas_un_finanses/55426914/samaksato-nodoklu-apjoms-visstraujak-audzis-izmitinasanas-un-edinasanas-nozare"},
{"title": "'Storent Holdings' obligācijas varēs iegādāties arī privātie investori", "category": "Finanses", "body": "\"Mēs izveidojām pirmo nomas uzņēmumu Latvijā 2008. gada 17. aprīlī. Lepojos, ka 15 gadu laikā esam attīstījuši mūsdienīgu būvniecības tehnikas nomas uzņēmumu, kas darbojas piecās valstīs un saviem klientiem piedāvā augstas kvalitātes nomas risinājumus,\" saka \"Storent Holdings\" valdes loceklis Andris Pavlovs, piebilstot, ka \"Storent Investments\" un tā meitasuzņēmumiem ir moderns nomas inventārs, liels nomas punktu tīkls un plaša klientu bāze. \"Storent Investments\" pirmo reizi emitēja obligācijas 2017. gadā. Savukārt pašlaik \"Storent Holdings\" gatavojas pirmajai obligāciju emisijai, kas būs pieejama arī privātajiem investoriem visā Baltijā. \"Lēmuma pamatā ir izteikts pieprasījums, ko mēs redzam pēc šāda veida finanšu instrumentiem privāto investoru vidū, un mūsu vajadzības veicināt turpmāku izaugsmi,\" norādīja Pavlovs. Saskaņā ar 2022. gada neauditētajiem konsolidētajiem finanšu rādītājiem \"Storent Holdings\" kopējie ieņēmumi sasniedza 45 miljonus eiro, savukārt uzņēmuma neto peļņa – 9,5 miljoni eiro, tostarp 6,9 miljoni eiro – no apvienošanās darījuma. Nākotnē Storent Holdings turpinās koncentrēties uz esošajiem tirgiem Baltijā, Somijā un Zviedrijā. Emisiju ir plānots strukturēt kā programmu ar kopējo laidienu 15 miljonu eiro apmērā un katra laidiena iekļaušanu un tirdzniecību oficiālajā parāda vērtspapīru sarakstā (Baltijas Parāda vērtspapīru sarakstā), kuru uztur “ Nasdaq Riga ”. Iegūtos līdzekļus uzņēmums izmantos jauniem ieguldījumiem, turpmākai uzņēmumu apvienošanai un iegādei, kā arī savu saistību refinansēšanai. \"Storent Holdings\" paziņos piedāvājuma nosacījumus, ieskaitot parakstīšanās periodu un noteikumus, pēc plānotā obligāciju pamatprospekta apstiprināšanas Latvijas Bankā.", "link": "https://www.delfi.lv/bizness/37293360/bankas_un_finanses/55435304/storent-holdings-obligacijas-vares-iegadaties-ari-privatie-investori"},
{"title": "‘Nākotnes kapitāls’: Portfeļa izmaiņas uz 2023. gada piecpadsmito nedēļu", "category": "Finanses", "body": "Arī iepriekšēja nedēļā “S&P 500” indekss turpināja augt. Šoreiz par 52,44 punktiem jeb +1,28%. Daudzi eksperti uzskata ka tuvākajā laikā šo piegumu nomainīs kritums. Tam kā parasti ir vairāki iemesli - augsts inflācijas līmenis un zems bezdarba līmenis spiedis FRS turpināt likmju celšanas politiku. Papildus tam negatīvi tirgu ietekmes vadošo uzņēmumu finanšu atskaites, jo lielāka daļa no uzņēmumiem paredz sliktāko peļņu kopš pandēmijas sākuma. Baltijas tirgos tendence ir pozitīva. Kopumā, šķietami, ziemas bažas sāk lēnām atkāpties. Tiesa gan Rīgas biržas indekss \"OMX Riga\" šonedēļ samazinājās par 0,5%. Tomēr Viļņas biržas indekss palielinājās par 0,95%, savukārt \"OMX Tallinn\" šonedēļ palielinājās par 0,33%.Kopējais Baltijas biržu indekss \"OMX Baltic Benchmark GI\" šonedēļ palielinājās par 0,71%. \" Bitcoin \" pagājušajā nedēļā sasniedza kārtējo augstāko punktu kopš pērnā gada vasaras - 30 tūkstoši dolāru par vienu monētu. Tā ir ievērojama summa, ja gada sākumā monēta bija krietni zem 20 tūkstošiem. Pozitīvās tendences novērojamas arī citās kriptovalūtās. Iemesls, kā jau ierasts ar kriptovalūtām, nav pilnīgi skaidrs, bet viens no tiem ir jauninājumi \"Ethereum\" ķēdē. Kopīga situācija ar Kuzikova akcijām ir šāda: Iepriekšēja nedēļā 8 akcijas turpināja rādīt negatīvu tendenci. Lielāko pieaugumu parādīja \"JPM\" akcijas +0,47% un \"MOS\" akcijas +0,23%. Vislielāko vērtības kritumu parādīja \"WMT\" -0,17% un \"NEE\" ar -0,14%. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Šogad veicu savu pirmā pārdošanu. Es pārdevu VUSA ETF, kas kopē \"S&P 500\" indeksu un ieguldīju pirmos 50 eiro Latvijas krājobligācijas,\" stāsta Kuzikovs. \"Neskatoties uz to ka es izvēlējos investēt 10 gadu periodā un saprotu ka akcijas ir jātur vismaz 3-5 gadus, tas fakts ka ETF, kas kopē \"S&P 500\" indeksu neaug, tieši tad kad aug indekss, nedod man mieru. Pieļauju ka tas ir saistīts ar ETF komisijām, jo kā savādāk paskaidrot faktu ka, VUSA ETF nedēļas laikā neizauga, kad pats indekss pievienoja +1,28%. Arī mēneša dati nepriecina VUSA ETF +0,24%, \"S&P 500\" indekss +4,48%. Es domāju ka pieļauju kļūdu izvēloties tieši šo ETFu un tāpēc labāk ieguldīto naudu investēšu 12 mēnešu krājobligācijas ar garantēto ienesīgumu 3,6%,\" norāda Kuzikovs. \"Turpinu arī sekot savai diversifikāciju stratēģijai un šoreiz investēju mazumtirdzniecības uzņēmumos: PG un WMT. Nākamnedēļ investīcijas ies pārtikas segmentā.” \"Es domāju, ka pieturēšos pie principa, ko esmu ievērojis jau vairākas nedēļas - daļu naudas ieguldīt kriptovalūtās, daļu Baltijas akcijās. Pieņemu, ka atgriezīšos pie P2P ieguldījumiem tuvāk vasarai, kad, ka ir pienācis šķitīs drošāks periods,\" norāda Vilūns.", "link": "https://www.delfi.lv/bizness/37293360/bankas_un_finanses/55433946/nakotnes-kapitals-portfela-izmainas-uz-2023-gada-piecpadsmito-nedelu"},
{"title": "Dace Pelēkā vadīs FM Ēnu ekonomikas ierobežošanas koordinācijas departamentu", "category": "Finanses", "body": "Ar 2023. gada 1. maiju  Finanšu ministrijas  (FM)  Ēnu ekonomikas  ierobežošanas koordinācijas departamenta direktora amatā pārcels Valsts ieņēmumu dienesta ( VID ) ģenerāldirektora vietnieci nodokļu jomā, Nodokļu pārvaldes direktori Daci Pelēko, informē ministrijā, kur paskaidro, ka viņai ir atbilstoša izglītība, profesionālā kvalifikācija un darba pieredze Ēnu ekonomikas ierobežošanas koordinācijas departamenta direktora amatam. Viens no FM būtiskākajiem uzdevumiem tuvākajā periodā, kas jāveic ēnu ekonomikas ierobežošanas politikas jomā, būs izstrādāt jaunu Ēnu ekonomikas ierobežošanas plānu 2023.-2025. gadam. Tajā jāizvirza izmērāmi un sasniedzami mērķi ēnu ekonomikas ierobežošanas pasākumiem. \"Lai veicinātu Latvijas ekonomikas izaugsmi un iedzīvotāju dzīves līmeņa uzlabošanu, valdība ir noteikusi uzdevumus jaunā ēnu ekonomikas ierobežošanas plāna izstrādei, kas paredz ēnu ekonomikas mazināšanu konkrētās tautsaimniecības nozarēs un pasākumu īstenošanu atbildīgajās ministrijās, īpašu akcentu liekot uz ciešu sadarbību starp nevalstisko sektoru un nozaru ministriju pārstāvjiem. Daces Pelēkās kopējā darba pieredze VID pārsniedz 20 gadus, no kuriem lielākā daļa nostrādāta nodokļu administrēšanas jomā, veiksmīgi veidojot profesionālo karjeru un izaugot no galvenā nodokļu inspektora līdz dažādu līmeņu vadītāja amatam nodokļu jomā un kļūstot par VID ģenerāldirektora vietnieku nodokļu jomā,\" komentē FM valsts sekretāre Baiba Bāne. Pelēkā VID ģenerāldirektora vietnieka nodokļu jomā, Nodokļu pārvaldes direktora amatā ir kopš 2018. gada 22. janvāra. Viņa ir ieguvusi profesionālo maģistra grādu muitas un nodokļu administrēšanā Rīgas Tehniskajā Universitātē, jurista kvalifikāciju Latvijas Universitātē, kā arī ekonomista kvalifikāciju Rīgas Tehniskajā universitātē.", "link": "https://www.delfi.lv/bizness/37293360/bankas_un_finanses/55436436/dace-peleka-vadis-fm-enu-ekonomikas-ierobezosanas-koordinacijas-departamentu"},
{"title": "Igaunijā saistībā ar naudas atmazgāšanu 'Danske Bank' filiālē apsūdzētas sešas personas", "category": "Finanses", "body": "Igaunijas  ģenerālprokuratūra - Valsts prokuratūra - pirmdien izvirzīja apsūdzības sešām personām par līdzdalību naudas atmazgāšanā Dānijas bankas \" Danske Bank \" Igaunijas filiālē, informēja prokuratūrā. Apsūdzībā teikts, ka par noziegumu tiek apsūdzētas sešas personas, kuras identificē tikai pēc vārdiem Jurijs, Ēriks, Jevgeņijs, Mihails, Marko un Natālija, un kuri 2007.-2015.gadā \"Danske Bank\" Igaunijas filiālē līdzdarbojušies naudas atmazgāšanā īpaši lielā apmērā - apzināti slēpuši iespējams noziedzīgi iegūtas naudas, kas tika pārskaitīta uz kontiem \"Danske Bank\" Igaunijas filiālē, patiesos īpašniekus, kā arī naudas izcelsmi. Tiek ziņots, ka pirmstiesas izmeklēšanā iegūtā informācija liecina, ka apsūdzētie palīdzēja nelikumīgi iegūtu līdzekļu legalizēšanā vismaz 1 611 963 711 ASV dolāru (apmēram 1,5 miljardi eiro) un 6 074 878 eiro apmērā. \"Noziedzīgi iegūtu līdzekļu legalizācijas noziegumam ir nepieciešams priekšnodarījums. Tas nozīmē, ka, lai apsūdzētu noziedzīgi iegūtu līdzekļu legalizēšanā, vispirms ir jāpierāda, ka nauda ir saņemta, pastrādājot noziegumu. Pirmstiesas procesā starptautiskajā sadarbībā tika iegūta informācija par dažādiem iepriekšējiem noziegumiem,\" sacīja prokurore Marija Entsika. \"Apsūdzība ir saistīta ar astoņiem sākotnējiem noziegumiem, kas pastrādāti Krievijā, Azerbaidžānā, Gruzijā, Šveicē, ASV un Irānā,\" viņa informēja. Prokuratūra secinājusi, ka bijušie \"Danske Bank\" Igaunijas filiāles darbinieki, kuri strādāja ar ārvalstu klientiem, veidoja savu naudas atmazgāšanas biznesu, kuru slēpa no citām bankas struktūrvienībām. Kā teica Ensika, apsūdzības rakstā pausts, ka klientiem pārdeva juridiskas personas, slēpjot to patiesos īpašniekus, viņus konsultēja, kā no bankas noslēpt pārskaitījumu digitālās pēdas, viņiem piedāvāja pret atlīdzību sagatavot dokumentus, sniedza iespēju veikt pārskaitījumus bez reāla ekonomiska satura ar mērķi slēpt naudas īpašnieku un izcelsmi. Prokurore uzsvēra, ka tā vērtējama kā \"profesionāla naudas atmazgāšana\". \"Šajā lietā izdevās atgūt un arestēt īpašumu ap desmit miljonu eiro vērtībā, kuru pēc apsūdzības datiem lietā figurējošās personas nopelnīja, sniedzot naudas atmazgāšanas pakalpojumu,\" viņa teica. Profesionālu naudas atmazgāšanu prokuratūra uzskata par visbīstamāko valstij, jo tās gaitā notiek sistemātiska nelikumīgi iegūtu dažādu klientu līdzekļu legalizācija. Šogad pabeigtajā Eiropas Padomes Noziedzīgi iegūtu līdzekļu legalizācijas un terorisma finansēšanas novēršanas pasākumu novērtēšanas ekspertu komitejas \"Moneyval\" ziņojumā par Igauniju uzsvērts, ka vairāk uzmanības jāpievērš tādiem gadījumiem. Izmeklēšanu lietā veica Centrālā kriminālpolicija. \"Danske Bank\" pagājušā gada nogalē piekrita ASV maksāt divu miljardu dolāru (1,9 miljardi eiro) naudassodu un vēl 413 miljonus dolāru pēc vienošanās ar ASV Vērtspapīru un biržas komisiju. Igaunija cer saņemt daļu no soda naudas. Dānijas banka maldinājusi ASV bankas par tās Igaunijas filiāles nelegāli iegūto līdzekļu legalizēšanas kontroles pasākumiem, lai veicinātu piekļuvi ASV finanšu sistēmai augsta riska klientiem ārpus Igaunijas, tai skaitā  Krievijas , norādīja ASV Tieslietu ministrija. 2021. gadā banka atzina, ka no 2007. līdz 2015. gadam caur bankas kontiem izplūduši apmēram 200 miljardi eiro, kuru izcelsme ir uzskatāma par aizdomīgu. Liela daļa bija \"netīrā\" nauda no Krievijas. Skandāls atklātībā nāca 2018. gadā. Jau 2014. gadā Igaunijas finanšu pakalpojumu uzraudzības iestāde paziņoja, ka \"Danske Bank\" Igaunijas filiālē konstatējusi liela mēroga ilgstošus noteikumu par cīņu pret naudas atmazgāšanu pārkāpumus. 2019. gada februārī banka pavēstīja par lēmumu izbeigt bankas darbību Baltijas valstīs un Krievijā. Dažas stundas pirms šī paziņojuma Igaunijas finanšu uzraudzības dienests noteica aizliegumu \"Danske Bank\" darbībai Igaunijā.", "link": "https://www.delfi.lv/bizness/37293360/bankas_un_finanses/55437756/igaunija-saistiba-ar-naudas-atmazgasanu-danske-bank-filiale-apsudzetas-sesas-personas"},
{"title": "Akciju cenas pārsvarā pieaug", "category": "Finanses", "body": "Volstrītas  indeksi pieauga pirms gaidāmās uzņēmumu peļņas datu publicēšanas. Eiropā Londonas biržas indekss pieauga, bet Parīzes biržas indekss kritās pēc tam, kad tirdzniecības sesijas laikā bija pieaudzis līdz rekordlīmenim - 7552 punktiem. Nedaudz saruka arī Frankfurtes biržas indekss. ASV dolāra vērtība pieauga saistībā ar ASV procentlikmju tālākas paaugstināšanas perspektīvām, bet naftas cenas samazinājās. Lai gan analītiķi uzskata, ka inflācijas kritums ir samazinājis spiedienu uz ASV Federālo rezervju sistēmu, Eiropas Centrālo banku un Anglijas Banku, patēriņa cenas vēl arvien ir augstas un daudzi eksperti paredz jaunas centrālo banku darbības. Tirgi bažījas, ka centrālo banku veiktā procentlikmju paaugstināšana novedīs ekonomiku recesijā. ASV biržu indekss \"Dow Jones Industrial Average\" pirmdien pieauga par 0,3% līdz 33 987,18 punktiem, indekss \"Standard & Poor's 500\" kāpa par 0,3% līdz 4151,32 punktiem, bet indekss \" Nasdaq  Composite\" palielinājās par 0,3% līdz 12 157,72 punktiem. Londonas biržas indekss FTSE 100 pirmdien pieauga par 0,1% līdz 7879,51 punktam, Frankfurtes biržas indekss  DAX  kritās par 0,1% līdz 15 789,53 punktiem, bet Parīzes biržas indekss CAC 40 samazinājās par 0,3% līdz 7498,18 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 2,0% līdz 80,43 ASV dolāriem par barelu. \"Brent\" markas jēlnaftas cena Londonas biržā saruka par 1,8% līdz 84,76 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 0,05% līdz 41,13 eiro par megavatstundu. Eiro vērtība pret ASV dolāru pirmdien kritās no 1,0992 līdz 1,0930 dolāriem par eiro, britu mārciņas vērtība pret ASV dolāru samazinājās no 1,2413 līdz 1,2376 dolāriem par mārciņu, bet ASV dolāra vērtība pret Japānas jenu pieauga no 133,79 līdz 134,46 jenām par dolāru. Eiro vērtība pret britu mārciņu kritās no 88,55 līdz 88,29 pensiem par eiro.", "link": "https://www.delfi.lv/bizness/37293360/bankas_un_finanses/55438856/akciju-cenas-parsvara-pieaug"},
{"title": "Vairāk nekā miljons eiro katru dienu. Strauji audzis izmaksāto apdrošināšanas atlīdzību apjoms", "category": "Finanses", "body": "Ik dienas apdrošinātāji Latvijas iedzīvotājiem un uzņēmumiem apdrošināšanas atlīdzībās izmaksā  vidēji  1,17 miljonus eiro, liecina Latvijas Apdrošinātāju asociācijas (LAA) apkopotie dati. Kopējie izmaksāto atlīdzību apmēri pēdējos gados palielinās, ko, no vienas puses, ietekmē gan apdrošināšanas pieprasījuma pieaugums, taču, no otras puses, būtiska ietekme ir arī inflācijai, kas ievērojami sadārdzinājusi gan īpašuma atjaunošanas, gan auto remonta, gan medicīnas pakalpojumu cenas. Tāpat pēdējo gadu laikā ne reizi vien dzirdēts par ugunsgrēkiem dažādās Latvijā strādājošo uzņēmumu ēkās, un šādos gadījumos apdrošināšanas atlīdzības mērāmas miljonos eiro.", "link": "https://www.delfi.lv/bizness/37293360/bankas_un_finanses/55435358/vairak-neka-miljons-eiro-katru-dienu-strauji-audzis-izmaksato-apdrosinasanas-atlidzibu-apjoms"},
{"title": "Nevis dzeršanai, bet peļņai. Ieguldījumi viskijā, šampanietī un vīnā", "category": "Finanses", "body": "Tirdzniecība ar grādīgajiem dzērieniem ir tūkstošiem gadu sena tradīcija – senie romieši eksportēja vīnu uz citiem reģioniem un izplatīja to savas impērijas robežās. Kur notiek tirdzniecība, tur ir iespējas nopelnīt. Vēsturnieks Nikolass Purcels akadēmiskajā rakstā “Vīns un bagātība senajā Itālijā” (Wine and Wealth in Ancient Italy – angļu val.) skaidro, ka dzērienam derīgo vīnogu audzēšana bija milzīgs stūrakmens reģiona ekonomikā un vienmēr saistījās ar lielu risku, jo slikti vīnogu gadi varēja izputināt augļkopjus. Arī mūsdienās alkohols nav zaudējis savu pozīciju sabiedrībā un ekonomikā. Dzērienu ražošana vēl aizvien ir grūts, enerģijas un resursu ietilpīgs darbs, jo ražu aizvien vairāk ietekmē klimata pārmaiņas. “ Delfi Bizness ” jau iepriekš ir rakstījis par to, kādas sekas uz augļu audzēšanu atstāj cilvēka ietekme uz planētu. “Vīnam paredzētās vīnogas ir ārkārtīgi jutīgas pret klimatu, un tas ir būtisks iemesls, kādēļ no tām var pagatavot izcilu vīnu. Taču tas arī nozīmē, ka tās ir izteikti jutīgas pret klimata pārmaiņām,” izdevumam “Wine Mag” komentējusi Britu Kolumbijas universitātes asociētā profesore Elizabete Volkoviča. Vēsturiskie dati par vīnogu ievākšanas laiku, kas, piemēram, Francijā ir saglabājušies kopš viduslaikiem, liecina, ka ogas tiek ievāktas arvien agrāk, kas savukārt ietekmē vīna garšu. Tomēr investoriem, kas vēlas nopelnīt ar alkoholu, ne obligāti jāstāda vīnogas un jāraudzē dzērieni. Var iegādāties jau gatavu produkciju. Britu izdevums “The Guardian” raksta, ka starp amatieriem investoriem ir radusies jauna interese par viskija mucu iegādi – dažāda izmēra mucu, kuru cena parasti ir no 2500 līdz 5000 mārciņām. Attiecīgi vai nu pircējs pats glabā šo mucu, vai arī izmanto servisu, ka tā tiek turēta atbilstošos apstākļos, līdz vērtība būs augstāka un to varēs pildīt pudelēs. Un tam ir precedents – 1988. gada “Macallan” viskija muca 2022. gada aprīlī izsolē tika pārdota par miljonu mārciņu, lai gan sākotnēji tā nopirkta tikai par 5000 mārciņām.", "link": "https://www.delfi.lv/bizness/37293360/bankas_un_finanses/55430108/nevis-dzersanai-bet-pelnai-ieguldijumi-viskija-sampanieti-un-vina"},
{"title": "Latvijas Banka nāk talkā noguldītājiem – apkopojusi visu banku depozītu likmes", "category": "Finanses", "body": "Latvijas Banka  ir sākusi publicēt regulāru pārskatu par komercbanku piedāvātajām noguldījumu procentu likmēm. Šis ir viens no pasākumiem, lai nodrošinātu komercbanku klientiem pilnīgāku informāciju par komercbanku sniegtajiem pakalpojumiem, tādējādi veicinot konkurenci un iespējas izvēlēties izdevīgāku pakalpojumu sniedzēju. Tuvāko mēnešu laikā Latvijas Banka, īstenojot pasākumus kreditēšanas veicināšanai, sola turpināt dažādas aktivitātes, par kurām informēs sabiedrību. Pārskats par komercbanku piedāvātajām noguldījumu likmēm atrodams  Kredītiestāžu piedāvātās noguldījumu procentu likmes | Latvijas Banka , un tiek aktualizēts reizi nedēļā (nedēļas pirmajā darbadienā). Komercbanku klienti – mājsaimniecības un nefinanšu sabiedrības – vienuviet var iepazīties ar informāciju par šādām kredītiestāžu piedāvātajām noguldījumu procentu likmēm: termiņnoguldījumi mājsaimniecībām; krājkonti mājsaimniecībām; noguldījumu procentu likmes nefinanšu sabiedrībām. Pieejams arī salīdzinājums par visās Baltijas valstīs strādājošo komercbanku piedāvātajām noguldījumu procentu likmēm mājsaimniecībām. Latvijas Banka datus apkopo, izmantojot katras kredītiestādes tīmekļvietnē publicēto informāciju.", "link": "https://www.delfi.lv/bizness/37293360/bankas_un_finanses/55440166/latvijas-banka-nak-talka-nogulditajiem-apkopojusi-visu-banku-depozitu-likmes"},
{"title": "Ieguldījumi un mākslīgais intelekts. Vai robots varēs nopelnīt vairāk naudas nekā baņķieris?", "category": "Finanses", "body": "Mākslīgā intelekta un dažādi automatizācijas rīki arvien vairāk ienāk finanšu pasaulē – lielās investīciju bankas un finanšu platformas meklē veidus, kā izmantot robotu smadzenes savā labā, kamēr mazāki pakalpojumu sniedzēji cenšas aizvien vairāk automatizēt savus rīkus.  Arī “Nākotnes kapitāls” sadarbībā ar “SEB banku” turpmāk piedāvās skatītājiem iespēju ieskatīties tajā, kā strādā viens no šādiem investīciju rīkiem – Roboinvestors. Lai gan tas nav mākslīgā intelekta iespējots rīks un, kā norāda “SEB bankas” Finanšu tirgus pārvaldes vadītājs Andris Lāriņš, pamatā beigu beigās bankas eksperti ir tie, kas rīka aizmugurē pieņem galvenos lēmumus, tas ir rīks, kas palīdz cilvēkiem samazināt laiku, kas jāpatērē, meklējot, kur ieguldīt naudu.  Vai mākslīgais intelekts ieguldīs mūsu vietā? Lāriņš norāda, ka “roboti kā tādi jau tirgū darbojas”. Viņš iezīmē, ka jau miljardiem dolāru ir fondos, kurus pārvalda mākslīgais intelekts. Šobrīd arī ir dati, kas liecina, ka vidēji tas spēj nedaudz labāk par cilvēkiem pārvaldīt naudu. “Ir algoritmi, kuri strādā bez emocijām, bet tik un tā kaut kas noiet greizi,” viņš atzīst, skaidrojot, ka tāpat vajadzēs kādu, kas labos šīs problēmas.", "link": "https://www.delfi.lv/bizness/37293360/bankas_un_finanses/55438278/ieguldijumi-un-maksligais-intelekts-vai-robots-vares-nopelnit-vairak-naudas-neka-bankieris"},
{"title": "Apgabaltiesa noraidīja 'Latvijas hipotēkas' sūdzību par PTAC piemēroto 50 000 eiro sodu", "category": "Finanses", "body": "Arī Administratīvā apgabaltiesa piektdien noraidīja nebanku kreditētāja SIA \"Latvijas hipotēka\" pieteikumu, ar kuru bija prasīts atcelt Patērētāju tiesību aizsardzības centra ( PTAC ) lēmumu par 50 000 eiro soda uzlikšanu uzņēmumam. Spriedumu viena mēneša laikā var pārsūdzēt Augstākās tiesas Administratīvo lietu departamentā, iesniedzot kasācijas sūdzību Administratīvajā apgabaltiesā. Administratīvā rajona tiesa 27. aprīlī noraidīja uzņēmuma pieteikumu atcelt PTAC lēmumu. \"Latvijas hipotēka\" tiesas lēmumam nepiekrita un iesniedza par to apelācijas sūdzību, tāpēc lieta nonāca Administratīvajā apgabaltiesā. Jau vēstīts, ka  PTAC 2019. gada novembrī piemēroja 50 000 eiro sodu  \"Latvijas hipotēkai\", kā arī uzlika par pienākumu izbeigt reversās nomas pakalpojuma piedāvāšanu patērētājiem. PTAC iepriekš informēja, ka uzraudzības ietvaros iestāde izvērtēja \"Latvijas hipotēkas\" praksi, piedāvājot patērētājiem reversās nomas pakalpojumu, kura ietvaros sākotnēji piedāvāts nopirkt no patērētāja tam piederošo nekustamo īpašumu, vienlaicīgi noslēdzot arī īslaicīgu (parasti daži mēneši) nomas līgumu (patērētājs var turpināt izmantot attiecīgo īpašumu) un atpakaļpirkuma līgumu, kas dod patērētājam iespēju atpirkt nekustamo īpašumu, bet patērētājam šādā gadījumā jāveic viss maksājums vienā reizē jau pēc dažiem mēnešiem. PTAC ieskatā, lielākoties šādam pakalpojumam patērētāji piekrita, lai iegūtu naudas līdzekļus parādu segšanai, kaut arī viņu maksātspēja nebija pietiekama, lai veiktu nepieciešamos nomas maksājumu un jau pēc dažiem mēnešiem atmaksātu visu summu nekustamā īpašuma izpirkšanai. PTAC minēja četras galvenās konstatētās negodīgas komercprakses pazīmes. Tostarp ilgstoši piedāvāti un slēgti reversās nomas līgumi ar tādiem patērētājiem, par kuriem nevarēja būt pārliecība, ka tie tuvākajā laikā sāks saņemt regulārus un pierādāmus ienākumus, lai spētu veikt nomas maksājumus un tuvākajā laikā vai nu atgriezt visu summu vienā maksājumā vai nu saņemt kredītu nekustamā īpašuma izpirkšanai, patērētāji, kas nespēja savlaicīgi veikt nomas un citus maksājumus vai izpirkt īpašumu, pakļauti riskam zaudēt atpakaļpirkuma tiesības, tādējādi zaudējot nekustamo īpašumu, ko iepriekš \"Latvijas hipotēka\" no patērētājiem iegādājās par tirgus vērtībai neatbilstoši zemu cenu – pusi no nekustamā īpašuma ātrās realizācijas vērtības jeb zem 35% no nekustamā īpašuma tirgus vērtības. Tāpat \"Latvijas hipotēka\" sniegusi patērētājiem nepilnīgu, neskaidru informāciju par pakalpojuma būtību un tā tiesiskajām sekām, savukārt būtisku informāciju par reversās nomas pakalpojumu slēpusi vai sniegusi to neskaidri, nesaprotami, divdomīgi vai nepiemērotā laikā. Lielākoties šāds pakalpojums vērsts uz mazāk aizsargātiem patērētājiem, kuri nonākuši maksātspējas grūtībās, tādēļ augstākminētās prakses iespaidā patērētāji pieņēma vai varēja pieņemt sev neizdevīgus lēmumus, nebūtu pieņēmuši, ja saņemtu atbilstošu informāciju un padomu. Lēmumā PTAC uzlika \"Latvijas hipotēkai\" noteiktus pienākumus pret patērētājiem, kuriem joprojām ir aktīvi reversās nomas līgumi, tostarp pārskatīt nomas un atpakaļpirkuma līgumu darbības termiņu, piedāvājot patērētāju maksātspējai atbilstošus risinājumus, nosakot nekustamo īpašumu atpakaļpirkuma cenu un/vai aizdevuma summu, rīkoties labā ticībā, atbilstoši iepriekš noslēgtajiem pirkuma līgumiem, kā arī maksājumu kavējumu gadījumos piedāvāt pārskatīt veicamo maksājumu grafiku atbilstoši patērētāju finansiālajai situācijai. Vēlāk uzņēmums vēstīja, ka pārtraucis reversās nomas pakalpojuma sniegšanu. Kompānija \"Latvijas hipotēka\" reģistrēta 2008. gadā, un tās pamatkapitāls ir 426 900 eiro, liecina \"Firmas.lv\" informācija. Kompānijas īpašnieki ir Edgars Tālums (65%) un Ņikita Gončars (35%). 2019.gadā \"Latvijas hipotēkas\" apgrozījums bija 785 501 eiro, bet peļņa – 122 408 eiro.", "link": "https://www.delfi.lv/bizness/37293360/bankas_un_finanses/53998678/apgabaltiesa-noraidija-latvijas-hipotekas-sudzibu-par-ptac-piemeroto-50-000-eiro-sodu"},
{"title": "'Personība biznesā': apdrošinātāja 'If' Baltijas biznesa segmenta vadītājs Andris Morozovs", "category": "Finanses", "body": "Katru svētdienu \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Andrim Morozovam ir ilga darba pieredze finanšu jomā, un šobrīd viņš ir apdrošinātāja \"If P&C Insurance\" Baltijas biznesa segmenta vadītājs. atradīsiet šeit Andris Morozovs atzīst, ka apdrošinātājiem patlaban lielākais izaicinājums ir inflācija. \"Inflācija ir smaga ekonomikas saslimšana, atlabšana parasti ir lēna un sāpīga. Arī nākamo gadu redzam kā ļoti izaicinošu gan mūsu klientiem, gan mums,\" viņš saka. Interesanti, ka \"If\" Latvijā nodarbina vairāk informācijas tehnoloģiju profesionāļu nekā apdrošināšanas ekspertu. Rīga ir ļoti nozīmīgs informācijas tehnoloģiju centrs ne tikai Baltijas uzņēmumam, bet visai \"If\" grupai. Pastāstiet svarīgāko par sevi kā personību Latvijas biznesa vidē. Īsi pēc augstskolas beigšanas nonācu apdrošināšanā un atradu šajā nozarē pietiekami daudz sarežģītu problēmu un intelektuālu izaicinājumu, lai paliktu uz ilgu laiku. Pēc dabas esmu introverts, un, iespējams, apdrošināšanā introvertu cilvēku ir vairāk nekā citās nozarēs. Dažkārt profesionālajā nozares vidē jūtos kā ekstraverts. Esmu nozarē, kas man ļauj attīstīties, pilnveidoties un strādāt kopā ar fantastiskiem cilvēkiem, kuri mani iedvesmo un ar kuriem kopā sasniegtais dod gandarījumu.  Kādas ir pašreizējās aktualitātes uzņēmumā un nozarē, kurā darbojaties? Inflācija ir lielākais aktuālais izaicinājums apdrošinātājiem.", "link": "https://www.delfi.lv/bizness/37293360/bankas_un_finanses/54792538/personiba-biznesa-apdrosinataja-if-baltijas-biznesa-segmenta-vaditajs-andris-morozovs"},
{"title": "Iespējas sarūk. Cik jāpelna, lai saņemtu 120 tūkstošu aizdevumu mājokļa iegādei", "category": "Finanses", "body": "Lai saņemtu 120 000 eiro lielu aizdevumu mājokļa iegādei jaunajā projektā, saskaņā ar bankas \" Luminor \" aprēķiniem pašlaik personas ienākumu līmenim jābūt vismaz 1800 eiro mēnesī pēc nodokļu nomaksas. Savukārt, ja šādu aizdevumu vēlas saņemt ģimene ar diviem bērniem, ģimenes kopējiem ikmēneša ienākumiem jāsasniedz vismaz 2700 eiro pēc nodokļiem. \"Ņemot vērā inflāciju, pieaugošo dzīves dārdzību un arī  Euribor  procentu likmes kāpumu, stingrāk raugāmies uz mājsamniecību iztikas minimumu un maksātspējas prasībām. Lai varētu atļauties uzņemties jaunas kredītsaistības, klientu ienākumiem ir jābūt lielākiem salīdzinājumā ar laiku pirms viena, diviem gadiem. Un, lai arī interese par jauno mājokļu iegādi joprojām ir liela, novērojam, ka pieaugošā finansiālā sloga ietekmē pircējiem lēmuma pieņemšanai var būt vajadzīgs ilgāks laiks,\" norāda \"Luminor\" mājokļu kreditēšanas vadītājs Kaspars Sausais. Vienlaikus viņš paskaidro, ka norādītais piemērs ir indikatīvs un aprēķināts, ņemot vērā nosacījumu, ka mājsaimniecībai nav citu kredītsaistību. Jāatgādina, ka  Eiropas Centrālā banka  (ECB) nu jau sešas reizes pēc kārtas paaugstinājusi galveno bāzes procentu likmi līdz 3,5% šobrīd, tā turpinot cīņu pret joprojām augsto un ieilgušo inflāciju eirozonā. Patlaban Euribor likme ir sasniegusi pēdējā desmitgadē augstāko līmeni. Augot bāzes procentu likmēm, dārgāka kļūst arī aizņemšanās un hipotekārie kredīti, ietekmējot jauno mājokļu pieejamību. Mājokļu pieejamību lielā mērā ietekmējis arī būvniecības izmaksu kāpums – būvmateriālu, darbaspēka un citas ar būvniecības nozari saistītās izmaksas kopš pagājušā gada marta pieaugušas par aptuveni 30%, proporcionāli atspoguļojoties arī jauno mājokļu cenās. \"Kaut arī atsevišķām būvmateriālu kategorijām cenas ir stabilizējušās vai mēreni samazinājušās, kopumā cenu kāpums ir jūtams joprojām. Piemēram, cementam un betona izstrādājumiem izmaksu dinamika joprojām ir augšupejoša. Arī darbaspēka izmaksas darbinieku trūkuma dēļ nozarē diez vai varētu samazināties, līdz ar to nav arī loģisku un pamatotu argumentu jauno mājokļu cenu kritumam,\" skaidro \" Bonava  Latvija\" pārdošanas un mārketinga vadītājs Kaspars Ekša. \"Teiktu, ka pēdējos mēnešos iedzīvotāju interese par mūsu projektiem ir pat palielinājusies – cilvēki zvana, piesakās dzīvokļu apskatei un konsultācijām, taču vairs neredzam uz emocijām balstītus pirkumus, kā tas bija pirms pusotra, diviem gadiem. Tagad tas ir racionāls, matemātisks aprēķins, kas prasa zināmu laiku, kamēr klients ir noskaidrojis ne tikai savas iespējas aizņemties, bet arī sarēķinājis visus ar mājokļa uzturēšanu saistītos maksājumus. Maksimāli paredzami izdevumi pašlaik ir viens no galvenajiem priekšnosacījumiem, lai pieņemtu pozitīvu lēmumu par nekustamā īpašuma iegādi,\" novērojumos dalās Ekša.", "link": "https://www.delfi.lv/bizness/37293360/bankas_un_finanses/55441218/iespejas-saruk-cik-japelna-lai-sanemtu-120-tukstosu-aizdevumu-majokla-iegadei"},
{"title": "Latvijā nodibināta pirmā pūļa finansēšanas platformu asociācija", "category": "Finanses", "body": "\"Latvian Crowdfunding Association\" apvienos Latvijā strādājošās kolektīvās finansēšanas pakalpojuma sniedzējus. Asociācijas galvenie mērķi ir veicināt konkrētās nozares pārredzamību un pārvaldību, kā arī nodrošināt Latvijā strādājošo kolektīvās finansēšanas pakalpojuma sniedzēju interešu pārstāvību un īstenošanu nacionālā un starptautiskā līmenī. Šī gada novembrī Eiropas Ekonomikas zonas valstīs, tai skaitā Latvijā, sāks piemērot spēkā stājušos Regula par Eiropas kolektīvās finansēšanas pakalpojumu sniedzējiem uzņēmējdarbībai. Lai vēlreiz uzsvērtu un nostiprinātu regulā minēto, asociācija plāno izstrādāt labas prakses kodeksu. Tas palīdzēs nodrošināt labāko kolektīvās finansēšanas nozares praksi Latvijā un kalpos kā vadlīnijas visām platformām un pūļa finansēšanas profesionāļiem. Tāpat asociācija plāno arī piedāvāt profesionāļu konsultācijas tiem, kam tās nepieciešamas veiksmīgas uzņēmējdarbības īstenošanai pūļa finansēšanas jomā. \"Esmu pārliecināts, ka kolektīvās finansēšanas pakalpojumi ir svarīga ekonomikas sastāvdaļa, kas uzlabos sabiedrības dzīves kvalitāti, apkārtējo vidi un attīstīs ekonomiku,\" uzsver \"Latvian Crowdfunding Association\" pārstāvis Jānis Laiviņš. \"Sakārtota nozares prakse veicinās nozīmīga ES dalībvalstu kapitāla piesaisti Latvijas ekonomikā, tā uzlabojot arī valsts labklājības līmeni.\" Darbojoties Asociācijā, pūļa finansēšanas pakalpojumu sniedzējiem, to īpašniekiem un vadītājiem ir iespēja, kopīgiem spēkiem izveidot pateicīgu vidi pūļa finansēšanas platformu attīstībai, kas veicinās strauju ārvalstu kapitāla piesaisti Latvijas ekonomikai. Asociācija ir atvērta ikvienam kolektīvās finansēšanas pakalpojuma sniedzējam, kuram ir nepieciešamā licence vai kurš ir uzsācis licencēšanas pasākumu Finanšu un kapitāla tirgus komisijā. Latvijas Alternatīvo finanšu pakalpojumu sniedzēju asociācijas dati liecina, ka no 2016. gada līdz 2020. gadam Latvijā ar savstarpējo aizdevumu platformu starpniecību tika piesaistīti naudas līdzekļi 920 miljonu eiro apmērā. Tiek paredzēts, ka nozarē kopumā 2021.gadā ar dažādu pūļa platformu starpniecību tiks piesaistīti vairāk nekā 100 miljardi dolāru, vēsta statistikas kompānija \"Statista\". Šobrīd viss pūļa finansējuma tirgus novērtēts vairāk nekā 12 miljardu dolāru vērtībā, taču tiek prognozēts, ka līdz 2027. gadam nozares vērtība divkāršosies. Pūļa jeb kolektīva finansēšana ir alternatīvs finansējuma veids, kura rezultātā no liela skaita cilvēku tiek piesaistītas nelielas naudas summas kādam konkrētam projektam, uzņēmumam vai idejai. Naudas pārskaitīšana notiek ar pūļa finansēšanas platformas starpniecību. Taču tas nav tikai veids, ka piesaistīt līdzekļus. Kolektīvā finansēšana var kalpot arī kā mārketinga rīks, kas palīdz uzrunāt uzņēmuma, idejas vai projekta mērķauditoriju, kā arī palīdz izveidot kontaktus ar investoriem. Kā liecina \"Lursoft\" dati, asociācijas vienīgais dalībnieks ir Ņikita Gončars, kurš ir vairāku uzņēmumu, tostarp, \"Latvijas Hipotēka\" valdes loceklis un viens no īpašniekiem. Šā gada pirmajā pusē viņš kopā ar biznesa partneri Edgaru Tālumu nodibināja \"Lendsecured\" kolektīvās finansēšanas platformu, kas radīta, lai piedāvātu Eiropas lauksaimniekiem saņemt finansējumu, izmantojot graudus kā nodrošinājumu. \"Lendsecured\" ir daļa no uzņēmumu grupas \"Secured Finance MGMT\", kas strādā nekustamo īpašumu, hipotekārās kreditēšanas un būvniecības jomās, ko pirms vairāk nekā desmit gadiem dibināja Ņikita Gončars un Edgars Tālums.", "link": "https://www.delfi.lv/bizness/37293360/bankas_un_finanses/53598285/latvija-nodibinata-pirma-pula-finansesanas-platformu-asociacija"},
{"title": "Latvija nevar atļauties nīkulīgu kreditēšanu vēl 10 gadus, uzsver Kazāks", "category": "Finanses", "body": "Viņš norādīja, ka kreditēšanas apmēri pret Latvijas ekonomiku pēdējo padsmit gadu laikā ir turpinājuši sarukt. Piemēram, 2008. gadā rezidentiem - uzņēmumiem un mājsaimniecībām - izsniegto kredītu apmērs pret ekonomiku bija aptuveni 100%, kamēr pagājušā gada beigās vien 28%. \"Jā, pēdējos gados kreditēšana nedaudz ir pacēlusi galvu virs ūdens, un, ja skatāmies gadu pret gadu, tad kredītportfelis ir audzis. Tā ir labā ziņa. Bet ekonomika ir augusi krietni straujāk un tādēļ kredītu apjoms pret ekonomiku ir turpinājis sarukt. Ko tas nozīmē? Tas nozīmē, ka investīciju apjoms Latvijas ekonomikā ir bijis vājš. Tas nozīmē, ka Latvijas ekonomikas izaugsme ir bijusi vājāka, nekā varēja būt, un arī nākotnes izaugsme nebūs pietiekami jaudīga, ja netiks veiktas investīcijas,\" uzsvēra Kazāks. Vienlaikus viņš atzīmēja, ka  Latvijas Banka  neuzskata, ka tagad būtu jāmeklē kāds vainīgais un \"peramais zēns\", uz kuru novelt visu atbildību. Ir jāpaskatās, kāda pašlaik ir situācija un kā var šo jautājumu atrisināt pēc iespējas ātrāk. Tāpat Kazāks norādīja, ka Latvijas Bankas darbu sarakstā šis jautājums nav jaunums - ar šo jautājumu tiek strādāts kādus 2,5 gadus, gan konsultējoties ar Lietuvas un Igaunijas centrālajām bankām, gan iesaistot Starptautisko Valūtas fondu un Eiropas Komisiju, gan arī regulāri runājot ar banku vadību gan Latvijā, gan arī grupu vadību ārzemēs. \"Darāmo darbu saraksts, lai šo vezumu tiešām izkustinātu, ir ļoti plašs - gan komercbankām, gan  Finanšu ministrijai , gan  Ekonomikas ministrijai , gan Latvijas Bankai, gan citiem,\" uzsvēra Kazāks. Vienlaikus viņš norādīja, ka sākotnējās indikācijas kļūst pozitīvākas - bankas šo situāciju beidzot sāk saprast un pēdējo mēnešu laikā spertie soļi ir pareizajā virzienā. Tomēr joprojām ir vēl daudz lietu darāms. \"Ko mēs redzam no banku puses? Mēs redzam, ka depozītu likmes ir augušas krietni straujāk nekā pirms tam. Mēs redzam, ka bankas ir sākušas runāt un atsevišķos gadījumos arī darīt attiecībā uz dažādu komisiju un maksu samazināšanu, piemēram, sola, ka samazinās vai pat atcels pārkreditēšanas izmaksas. Ja runājam par lielajām bankām, mēs redzam, ka ar ilgtspējas risinājumiem saistītiem kredītiem bankas savu procentu maržu vairs nepiemēros. Tas viss man liek nedaudz optimistiskāk skatīties nākotnē,\" sacīja Kazāks. Tāpat viņš pauda viedokli, ka līdz šim banku devums ekonomikā bija nepietiekams, taču šobrīd bankas sāk labāk izprast savu lomu ekonomikā. \"Bankas var darīt vairāk, un tām ir jādara vairāk! Mēs redzam, ka banku pusē jauda ir, bankas ir pelnītspējīgas, un tas ir svarīgi, citādi tās nebūs stabilas. Bankām ir gan darbinieku, gan kapitāla resurss, bet līdz šim šis resurss ir izmantots pārāk piesardzīgi, dzīvojot atmiņās par 2008.gadu, lai gan Latvijas ekonomika ir kļuvusi krietni spēcīgāka un dalība eirozonā ir viens no tā faktoriem. Līdz šim bankas ir braukušas ar otro ātrumu. Es domāju, ka nudien var ielikt trešajā ātrumā un skatīties, kur ir iespējams braukt arī ar ceturto ātrumu. Protams, ir jāvērtē riski, bet ir redzams, ka iepriekš bankas ir pamanījušās riskus nevis vadīt, bet no tiem vispār izvairīties,\" teica Latvijas Bankas prezidents. Kazāks arī norādīja, ka šajā gadījumā nav pretrunas ar to, ka  Eiropas Centrālās bankas  (ECB) Padome šobrīd ceļ likmes, jo netiek runāts par to, ka kreditēšanai ir jānotiek jau rīt no rīta. Tāpat viņš sacīja, ka Latvijas Banka darba plānu banku pusē redz trijos punktos - pirmais ir augstākas depozītu likmes, otrais ir zemākas banku piemērotās komisiju maksas un ar tām saistītās izmaksas, bet trešais ir augsnes sagatavošana kreditēšanai, kad atsāksies ekonomikas izaugsmes cikls. Vienlaikus ir virkne lietu, uz kurām nav jāgaida, piemēram, kredīti ilgtspējas projektiem. \"Protams, ka likmju kāpums pašlaik piebremzē kreditēšanu, un tas notiek visā eirozonā. Savukārt mēs runājam par to, ka Latvija nevar atļauties vēl 10 gadus ar nīkulīgu un vāju kreditēšanu,\" teica Kazāks. Viņš piebilda, ka šobrīd Latvijas Banka kopā ar bankām, Finanšu ministriju un Ekonomikas ministriju strādā pie plāna, konkrēti paredzot par ko katra puse uzņemsies saistības un atbildību. \"No Latvijas Bankas puses mēs jau tuvāko mēnešu laikā skatīsimies, kur mēs varam noņemt tos regulējuma ierobežojumus, kas tagadējai situācijai vairs nav atbilstoši un var traucēt kreditēšanu. Skatīsimies arī uz informācijas pieejamību un sāksim publicēt gan vidējās depozītu likmes, gan kredītu likmes salīdzinājumā ar eirozonu, lai iedzīvotāji redz, kas notiek citās valstīs, un, ja gribas labākus nosacījumus, tad var paskatīties arī krietni plašāk. Tas arī veicinātu konkurenci. Mēs ļoti uzmanīgi sekosim, kas notiek ar komisijas maksām un it īpaši saistībā ar kreditēšanu,\" skaidroja Kazāks. Jautāts, kādu kredītportfeļa pieaugumu vēlētos redzēt šajā, nākamajā gadā, Latvijas Bankas prezidents norādīja, ka tas būs atkarīgs no banku akcionāru lēmumiem, bet vēlētos redzēt, lai tas ir krietni straujāks nekā nominālais ekonomikas pieauguma temps. \"Vēlamies lielākas banku ambīcijas, banku akcionāru vēlmi palielināt savu tirgus daļu. Taču vēlreiz uzsvēršu, ka te netiek meklēti peramie zēni, te nav stāsts par to, ka ir sliktās bankas un labie visi pārējie. Taču ekonomistu valodā esošo situāciju sauc par sliktu līdzsvara stāvokli, kurā situācija ir nostabilizējusies zemas kreditēšanas līmenī, kad bankas joprojām ir labi pelnošas, bet ekonomika tajā pašā laikā neaug pietiekami strauji,\" sacīja Kazāks. Tāpat viņš atzīmēja, ka līdz šim pārsvarā tika runāts par četrām lielajām bankām, kurām resurss kreditēt ir lielāks, bet Latvijā banku sistēmā ir daudz vairāk par četrām bankām - virkne mazo banku ir mainījušas biznesa modeli, un daudzas no tām savu nākotni redz tieši Latvijas ekonomikas kreditēšanā. \"Tas ir labi, bet tās joprojām ir nelielas un arī to ietekme uz tirgu kopumā ir neliela un izmaiņas prasīs daudzus gadus. Līdz ar to turpmāka šī sektora konsolidācija Latvijas ekonomikai arī nāktu par labu, jo tad šīs bankas kļūtu lielākas, jaudīgākas, ar lielāku tirgus daļu un spēju kopumā rezultātu padarīt labāku,\" sacīja Kazāks.", "link": "https://www.delfi.lv/bizness/37293360/bankas_un_finanses/55442898/latvija-nevar-atlauties-nikuligu-kreditesanu-vel-10-gadus-uzsver-kazaks"},
{"title": "Aptauja: 14% Latvijas iedzīvotāju ir iekrituši finanšu krāpnieku lamatās", "category": "Finanses", "body": "Latvijā 14% iedzīvotāju ir iekrituši finanšu krāpnieku lamatās, tostarp gandrīz katrs desmitais ir zaudējis izkrāpto naudu, savukārt 5% cietušo ir izdevies izkrāptos naudas līdzekļus atgūt, liecina \" SEB  bankas\" aptaujas dati Vienlaikus 28% no aptaujātiem paši nav kļuvuši par krāpnieku upuriem, tomēr viņu ģimenes vai draugu lokā ir vismaz viens cilvēks, kurš ir cietis no finanšu krāpnieku aktivitātēm un ir pazaudējis savu naudu. Aptaujā secināts, ka 30% no apkrāptajiem ir zaudējuši līdz 50 eiro, savukārt 22% no aptaujātiem kiberkrāpnieku viltību dēļ ir zaudējuši vairāk nekā 500 eiro. 18% upuru izkrāpti no 51 līdz 100 eiro, bet katra desmitā krāpnieku upura zaudējums mērāms no 101 līdz 200 eiro. Par to, ka krāpnieku viltību dēļ zaudēta summa virs 500 eiro, biežāk norāda respondenti vecumā no 40 līdz 49 gadiem, ka arī tie, kuri ir vecāki par 60 gadiem. Kā liecina Finanšu nozares asociācijas apkopotie dati, pirmajos trīs mēnešos Latvijas četru lielāko banku klientiem izkrāpti 2,8 miljoni eiro, klientiem pašiem apstiprinot bankas maksājumus, savukārt novērsto krāpšanas gadījumu apmērs sasniedz 2,1 miljonu eiro. Visbiežāk jeb 47% gadījumu iedzīvotāji uzķērušies uz investīciju krāpnieku viltībām, 36% gadījumu saistīti ar telefonkrāpniecību, tostarp, viltotiem kredītiem, komisiju maksājumiem utt., savukārt 17% bijuši cita veida krāpšanas gadījumi. Iedzīvotāju aptauju Latvijā pēc \"SEB bankas\" pasūtījuma 2023. gada martā veica uzņēmums \"Norstat\". Tajā piedalījās 1004 respondenti vecumā no 18 līdz 74 gadiem.", "link": "https://www.delfi.lv/bizness/37293360/bankas_un_finanses/55448770/aptauja-14-latvijas-iedzivotaju-ir-iekritusi-finansu-krapnieku-lamatas"},
{"title": "Valsts kasē ieskaita no 'Parex' bosiem attiesātos 4 miljonus eiro", "category": "Finanses", "body": "Ar Augstākās tiesas spriedumu no bijušajiem AS \" Parex banka \" akcionāriem Valērija Kargina un Viktora Krasovicka solidāri piedzīts parāds 4,5 miljonu eiro par labu AS \"Publisko aktīvu pārvaldītājs Possessor\" (Possessor) meitas uzņēmumam SIA \"REAP\" (REAP), portālu \"Delfi\" informēja \"Possessor\" sabiedrisko attiecību vadītājs Guntis Kārkliņš . Šī ir viena no šobrīd aktuālajām tiesvedībām starp valsti un bijušās \"Parex bankas\" saimniekiem. \"Reverta\" un \"Possessor\" (bijušajai Privatizācijas aģentūrai) šo gadu laikā ir notikuši vairāk nekā 17 tiesvedības procesi ar bijušajiem akcionāriem un ar viņiem saistītajām personām. Starp šiem procesiem ir gan prasības, ko ir cēlušas \"Reverta\" un \"Possessor\", gan prasības, ko bijušie akcionāri un ar viņiem saistītās personas ir iesniegušas, lai kavētu \"Revertai\" un \"Possessor\" atgūt tām pienākošās summas vai pat vispār nepieļautu parādu piedziņu. Šobrīd aktuālas ir trīs tiesvedības, norādīja Kārkliņš. Par konkrēto tiesvedību runājot, viņš skaidroja, ka AS \"Reverta\" cēla prasību pret Karginu un Krasovicki kā bijušajiem pārvaldes institūciju vadītājiem par \"Parex banka\" nodarīto zaudējumu 85 465 375,84 eiro solidāru piedziņu. Būdami vienlaikus \"Parex banka\" akcionāri un pārvaldes institūciju vadītāji, Kargins un Krasovickis personiskās interesēs slēdza tirgus noteikumiem neatbilstošus darījumus. Ar Augstākās tiesas Tiesu palātas 2016. gada 13. oktobra spriedumu nospriests piedzīt solidāri no Kargina un Krasovicka AS \"Reverta\" (pēc prasījuma tiesību pārņemšanas – SIA \"REAP\") labā zaudējumus 4 515 342 eiro. Izskatot kasācijas sūdzības, Augstākās tiesas Senāts ar 2019. gada 24. aprīļa nolēmumu spriedumu daļā, ar kuru apmierināta prasība par 4 515 342 eiro piedziņu, atstāja negrozītu, bet daļā, ar kuru prasība noraidīta, atcēla un lietu nodeva jaunai izskatīšanai Rīgas apgabaltiesai. Tiesas sprieduma piespiedu izpildes procesā REAP solidāri no parādniekiem ir atguvusi un atbilstoši noslēgtajam cesijas līgumam  Valsts kasei  pārskaitījusi naudas līdzekļus 4 miljonu eiro apmērā. Kā ziņots, pēc bijušo \"Parex bankas\" īpašnieku Valērija Kargina un Viktora Krasovicka piedāvājuma saņemšanas  Ekonomikas ministrija  un tai piederošais \"Possessor\" izvērtē iespēju pārtraukt ar abiem desmit gadus ilgušās tiesvedības, vēstīja LTV raidījums \"de facto\". Valsts prasību summa pret bijušajiem baņķieriem sasniedz 230 miljonus eiro. Tiesas apmierinājušas prasības aptuveni astoņu miljonu eiro apmērā un 4,5 miljoni eiro jau ir piedzīti. Par pārējo naudu strīdi vēl turpinās. Raidījums aprēķinājis, ka pašlaik bilance tiesvedībās ar Karginu un Krasovicki valstij ir pozitīva. No kopējā prasības apjoma - 230 miljoniem eiro - izdevies piedzīt niecīgu daļu, bet tā vienalga esot desmitkārt lielāka nekā samaksāts juristiem ar advokātu Agri Bitānu priekšgalā. Valsts izdevumi šajās tiesvedībās patlaban sasnieguši aptuveni 400 000 eiro. Tomēr, kā norāda \"de facto\", var noprast, ka uz Kargina un Krasovicka vārda reģistrētie īpašumi, ko potenciālās uzvaras gadījumā no abiem piedzīt, drīz būs beigušies. Četri viņiem piederoši nekustamie īpašumi esot vienu līdz pusotru miljonu eiro vērti, uzskata advokāts Uģis Grūbe. Vēl kontā esot iesaldēti 10 miljoni eiro \"Parex bankas\" naudas, kura nonāks vai nu pie valsts vai abiem eksbaņķieriem atkarībā no procesu iznākuma. Vēlā 2008.gada 10.novembra vakarā toreizējais finanšu ministrs Atis Slakteris (TP), \" Hipotēku bankas \" toreizējais prezidents Inesis Feiferis un Kargins parakstīja līgumu, kas paredz \"Parex bankas\" akciju kontrolpaketes jeb 51% pārņemšanu \"Hipotēku bankas\" īpašumā. Par šīm akcijām to līdzšinējiem īpašniekiem Karginam un Krasovickim katram tika samaksāts viens lats. Vēlāk valsts pārņēma arī pārējās bankas akcijas. Kopējais valsts atbalsta bijušajai \"Parex bankai\" sasniedza 1,7 miljardu eiro, no kā ir atgūta mazāk nekā puse.", "link": "https://www.delfi.lv/bizness/37293360/bankas_un_finanses/51815713/valsts-kase-ieskaita-no-parex-bosiem-attiesatos-4-miljonus-eiro"},
{"title": "'SEB' piešķīrusi 4,4 miljonus eiro \"SG Capital Meža Fonds\" meža īpašumu iegādei", "category": "Finanses", "body": "\" SEB  banka\" piešķīrusi aizdevumu 4,4 miljonu eiro apmērā SIA \"SG Capital Meža Fonds\" 1942 hektāru meža īpašumu iegādei un apsaimniekošanai, \"Delfi Bizness\" informēja bankā. Attiecīgajiem meža īpašumiem ir piešķirts Mežu uzraudzības padomes (FSC) sertifikāts, apliecinot atbildīgu mežu apsaimniekošanu, kas ļāvis aizdevumam piemērot Zaļā kredīta statusu. \"SG Capital Meža Fonds\" ir izveidots 2022. gadā un viens no fonda galvenajiem mērķiem ir sekmēt ilgtspējīgas mežsaimniecības attīstību Latvijā. Fonda ieguldītāji ir vadošie pensiju plānu pārvaldītāji Latvijā un Lietuvā. Pensiju 2. un 3. līmeņa uzkrājumu pārvaldnieks \"SEB Investment Management\" līdz šim ieguldījis fondā ap 10 miljoniem eiro. Kopumā fondā paredzēts ieguldīt vairāk nekā 30 miljonus eiro no SEB pārvaldītajiem pensiju aktīviem, tādējādi dodot iespēju SEB pensiju 2. un 3. līmeņa klientiem ieguldīt ne tikai ilgtspējīgi, bet arī vietējā ekonomikā. \"SEB bankas\" valdes loceklis Ints Krasts uzsver, ka ar \"SG Capital Meža Fonds\" palīdzību Latvijas pensiju fondos uzkrātais kapitāls tiek ieguldīts zaļākajā un ilgtspējīgākajā ieguldījumu veidā – meža zemēs, vienlaikus arī balstot Latvijai un tās reģioniem tik svarīgo mežsaimniecības nozari un nodrošinot tai ilgtermiņa kapitālu. \"Fonda ieguldījumu atdeve aizvadītajā gadā pārsniedza 10%, kas ir labs sniegums laikā, kad pasaulē samazinājās akciju un obligāciju cenas, un lielākā daļa ieguldījumu uzrādīja negatīvu ienesīgumu. Aizvadītais gads lieliski apliecināja, ka meža ieguldījumi var sniegt labu atdevi, tie spēj pasargāt ieguldījumus no inflācijas un vienlaikus arī sekmēt ilgtspējīgu meža apsaimniekošanu. Tuvākajos gados Fonds plāno apmežot nozīmīgas zemes platības, tādējādi radot tiešu pienesumu zaļākai un veselīgākai videi Latvijā,\" uzsver Harijs Švarcs, \"SG Capital Meža fonds\" partneris un valdes loceklis. \"SG Capital Meža Fonda\" (\"SG Capital Partners Sustainable Forest and Land Fund I\", KS) pārvaldnieks ir Latvijā lielākais licencētais nekustamo īpašumu alternatīvo ieguldījumu fondu pārvaldnieks SIA \"SG Capital Partners AIFP\" –nekustamā īpašuma ieguldījumu pārvaldnieks, kas fokusējas uz investīciju ilgtspēju. Uzņēmums pašlaik pārvalda \"SG Capital Partners Fund I\" un \"Sustainable Forest and Land Fund\".", "link": "https://www.delfi.lv/bizness/37293360/bankas_un_finanses/55443688/seb-pieskirusi-4-4-miljonus-eiro-sg-capital-meza-fonds-meza-ipasumu-iegadei"},
{"title": "'Balcia' investē vienu miljonu eiro saules elektrostaciju ieguldījumu fondā", "category": "Finanses", "body": "Apdrošināšanas tehnoloģiju uzņēmums \" Balcia \" investējis vienu miljonu eiro ieguldījumu fondā \"Merito Sustainable Energy FUND I\", kas izveidots deviņu saules elektrostaciju izbūvei visā Latvijā. \"Balcia\" jau iepriekš veicis investīcijas uzņēmumos, kas darbojas atjaunojamo energoresursu jomā. 20 miljonu eiro ieguldījumu fonds dibināts ar mērķi Latvijas reģionos īstenot vērienīgu vietējo investoru un uzņēmēju iniciatīvu – deviņu saules elektrostaciju izbūvi. Plānots, ka to kopējā jauda būs virs 66 MW. \"Pēdējos gados Latvijā realizētie saules paneļu projekti liecina, ka saules enerģijai ir liels potenciāls, tomēr joprojām tās izmantošanā būtiski iepaliekam no citām ES valstīm. Ar šo investīciju palīdzēsim veicināt vietējās infrastruktūras attīstību zaļās enerģijas ieguvei, vienlaikus stiprinot valsts enerģētikas neatkarību ar pašmāju kapitālu. \"Balcia\" ir pirmais fonda institucionālais investors, un mūsu līdzfinansējums ir būtiska daļa no starta kapitāla, lai šo ilgtspējas projektu realizētu,\" skaidro \"Balcia\" valdes priekšsēdētājs Jānis Lucaus. Topošais saules elektrostaciju projekts būs viens no vērienīgākajiem zaļās infrastruktūras objektiem tuvākajos divos gados. Plānots, ka līdz šī gada nogalei Latvijas reģionos ekspluatācijā tiks nodotas vismaz septiņas elektrostacijas ar kopējo jaudu 55 MW, pārējās divas – 2024. gadā. Jaunās saules elektrostacijas gadā saražos vismaz 70 000 MWh elektrības, tādējādi ar zaļo enerģiju apgādājot vairāk nekā 35 000 mājsaimniecību visā Latvijā. \"Privāto investoru ieguldījumi ir apliecinājuši zaļo un ilgtspējīgo investīciju atdeves potenciālu, Arī turpmāk strādāsim pie finansējuma piesaistīšanas, lai Latvijas iedzīvotājus nodrošinātu ar videi draudzīgu enerģiju un veicinātu valsts enerģētisko neatkarību. Pateicoties investoru ieguldījumiem, pirmās saules elektrostacijas pieslēgsim Zilupē un Valmierā, savukārt gada otrajā pusē – vēl piecās Latvijas vietās,\" informē \"Merito\" partneris un līdzdibinātājs Mikus Janvars. Šobrīd fondā investējuši gandrīz 40 Latvijas investoru. Privāto un institucionālo investoru piesaiste aktīvi turpinās, un katru mēnesi \"Merito Sustainable Energy Fund I\" pievienojas arvien jauni investori. Ar \"Merito\" fonda ieguldījumu un banku līdzfinansējumu deviņu elektrostaciju būvniecībai Latvijas ekonomikā tiks investēti 50 miljoni eiro. \"Balcia\" ir apdrošināšanas tehnoloģiju uzņēmums ar vietējo kapitālu un pieredzi starptautiskajos tirgos. \"Merito Partners\" ir strauji augošs privātā kapitāla ieguldījumu uzņēmums, kas darbojas Latvijā un tuvākajā reģionā. Tas Latvijas investoru vārdā īsteno kapitāla un ilgtspējīgas enerģijas investīciju stratēģijas. \"Merito Partners\" 100 % piederošais \"Merito Management AIFP\" ir Latvijas Bankā reģistrēts alternatīvo ieguldījumu fondu pārvaldnieks.", "link": "https://www.delfi.lv/bizness/37293360/bankas_un_finanses/55451518/balcia-investe-vienu-miljonu-eiro-saules-elektrostaciju-ieguldijumu-fonda"},
{"title": "'Nākotnes kapitāls' sāk izmantot 'Roboinvestoru'", "category": "Finanses", "body": "Raidījuma \" Nākotnes kapitāls \" vadītāji iknedēļu iegulda 50 eiro dažādos aktīvos un sacenšas, kura rezultāts būs labāks. Tagad viņu portfeļi sāk spēkoties arī pret \" SEB  bankas\" ieguldījumu rīku Roboinvestors. Skaties ierakstā, kā Konstantīns Kuzikovs pieslēdz savam kontam Roboinvestoru un kādi jautājumi viņam rodas procesā. \"Delfi Bizness\" un \"Nākotnes kapitāls\" jau iepriekš ir  runājuši par automatizētajām investīcijām un rīkiem, kas atvieglo investoru dzīvi . “SEB bankas” Finanšu tirgus pārvaldes vadītājs Andris Lāriņš, iepriekš norādīja, ka “roboti kā tādi jau tirgū darbojas”. Viņš iezīmē, ka jau miljardiem dolāru ir fondos, kurus pārvalda mākslīgais intelekts. Nu Kuzikovs uzzinās, kā šie rīki strādā praksē. Kopumā viss process, konta atvēršana, parametru uzstādīšana un testa, kas novērtē investora prasmes izpildīšana aizņēma apmēram divdesmit minūtes. Skaties ierakstā, kā Kuzikovs sāk izmantot Roboinvestoru un kādi jautājumi viņam rodas!", "link": "https://www.delfi.lv/bizness/37293360/bankas_un_finanses/55451654/nakotnes-kapitals-sak-izmantot-roboinvestoru"},
{"title": "Būvniecības uzņēmums 'Hydroblast' investēs tehnikas iegādei", "category": "Finanses", "body": "\" Luminor \"  banka piešķīrusi līzingu līdz 305 tūkstošiem eiro uzņēmumam SIA \"Hydroblast\", būvniecības un virsmu tīrīšanas pakalpojumu sniedzējam. Tas piešķirts autoparka un tehnikas atjaunošanai un iegādei, tostarp kāpurķēžu speciālajai tehnikai, kas nepieciešama pamatdarbības nodrošināšanai. Uzņēmums izstrādā un nodrošina modernus un inovatīvus būvniecības un liela apjoma dažādu virsmu manuālās un automatizētās tīrīšanas risinājumus. “Tā īpašnieki ir veiksmīgi atraduši specifiskus nišas pakalpojumus un dažādojuši uzņēmuma darbību, kas, neskatoties uz pērn piedzīvotajiem sarežģījumiem būvniecības nozarē, ir ļāvis kāpināt apgrozījumu un par trešdaļu palielināt darbinieku skaitu,” komentē “Luminor” bankas Korporatīvā departamenta vadītāja Ilze Zoltnere. “Hydroblast” darbojas naftas un ķīmiskās rūpniecības nozarē, galvenokārt veicot būvdarbus un sniedzot dažādu virsmu, rezervuāru tīrīšanas un krāsošanas pakalpojumus uzņēmumiem, kas darbojas Ventspils un Liepājas ostās. Klientu vidū ir SIA “Ventspils nafta termināls”, SIA “Emerol”, AS “Ventbunkers”, SIA “Ventall Termināls”, SIA “Aimasa” u.c. Papildus uzņēmums nodarbojas ar būvniecības darbiem, piemēram, tiltu, būvju un citu celtņu izbūvi. Šobrīd uzņēmums iesaistījies arī Latvijas valsts robežas stiprināšanā, veicot laipu, ceļu, un žogu izbūvi. “Hydroblast”sadarbojas ar SIA “Citrus Solutions”, projektēšanas un būvniecības uzņēmumu, īstenojot vairākus liela mēroga valsts projektus, kuru kopējais apjoms mērāms vairāku miljonu eiro apmērā. “Turpinām attīstīties un aktīvi strādāt pie jaunu projektu piesaistes. Mūsu stratēģija ir balstīta uz nepārtrauktu sniegto pakalpojumu efektivitātes paaugstināšanu. Ieguldām jaunās tehnoloģijās, aprīkojumā un ražošanā, lai nodrošinātu un sniegtu vislabāko servisu uzņēmuma klientiem, piemēram, esam izprojektējuši, izstrādājuši un uzbūvējuši jaunu inovatīvu automatizētu pazemes cauruļvadu tīrīšanas robotu. Lai notiktu attīstība, uzņēmumam pastāvīgi nepieciešams atjaunot autoparku un tehniku, kas ar bankas atbalstu būs iespējams,” skaidro SIA “Hydroblast” valdes loceklis Ritvars Jēkabsons. SIA “Hydroblast” dibināta 2014. gadā, un pērn nodarbinājis 36 darbiniekus.", "link": "https://www.delfi.lv/bizness/37293360/bankas_un_finanses/55451656/buvniecibas-uznemums-hydroblast-investes-tehnikas-iegadei"},
{"title": "Akciju cenas sarūk bažās par autobūves sektora problēmām un ekonomiku", "category": "Finanses", "body": "Visi  Volstrītas  galvenie indeksi kritās. Arī  Eiropas  galveno biržu indeksi lielākoties saruka, bet Āzijas biržās akciju cenas mainījās dažādos virzienos. Autobūvnieku akciju cenas smagi skāra elektromobiļu ražotāja \"Tesla\" paziņojums, ka tas šogad pirmajā ceturksnī strādājis ar 2,5 miljardu dolāru peļņu, kas ir par 24% mazāka nekā attiecīgajā laika periodā pērn. \"Tesla\" akcijas cena saruka par apmēram 10%, bet \"Ford\" un GM akciju cenas kritās par aptuveni 3%. Francijas autobūvnieka \"Renault\" akcijas cena samazinājās par gandrīz 8%, bet \" Stellantis \" akcijas cena saruka par vairāk nekā 5%. Frankfurtes biržā BMW un \"Mercedes-Benz\" akciju cenas kritās par vairāk nekā 3%, bet \"Volkswagen\" akcijas cena - par 2,5%. Telekomunikāciju sektorā Somijas uzņēmuma \"Nokia\" akcijas cena saruka par vairāk nekā 9% pēc ziņām par šī uzņēmuma peļņu, kas bijusi mazāka par gaidīto, jo patērētāji ierobežojuši tēriņus. ASV dolāra vērtība pret citām svarīgajām valūtām samazinājās. Pasaules naftas cenas kritās par vairāk nekā 2% bažās par jēlnaftas pieprasījuma samazināšanos pēc nelabvēlīgu ASV ekonomikas datu publicēšanas. ASV biržu indekss \"Dow Jones Industrial Average\" ceturtdien kritās par 0,3% līdz 33 786,62 punktiem, indekss \"Standard & Poor's 500\" saruka par 0,6% līdz 4129,79 punktiem, bet indekss \" Nasdaq  Composite\" samazinājās par 0,8% līdz 12 059,56 punktiem. Londonas biržas indekss FTSE 100 ceturtdien pieauga par mazāk nekā 0,1% līdz 7902,61 punktam, Frankfurtes biržas indekss  DAX  kritās par 0,6% līdz 15 795,97 punktiem, bet Parīzes biržas indekss CAC 40 samazinājās par 0,1% līdz 7538,71 punktam. Ņujorkas  biržas elektroniskajā tirdzniecībā WTI markas jēlnaftas cena ceturtdien kritās par 2,4% līdz 80,81 ASV dolāram par barelu. \"Brent\" markas jēlnaftas cena Londonas biržā saruka par 2,4% līdz 81,10 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 0,66% līdz 40,57 eiro par megavatstundu. Eiro vērtība pret ASV dolāru ceturtdien pieauga no 1,0955 līdz 1,0972 dolāriem par eiro, britu mārciņas vērtība pret ASV dolāru kāpa no 1,2439 līdz 1,2442 dolāriem par mārciņu, bet ASV dolāra vērtība pret Japānas jenu samazinājās no 134,72 līdz 134,24 jenām par dolāru. Eiro vērtība pret britu mārciņu pieauga no 88,07 līdz 88,15 pensiem par eiro.", "link": "https://www.delfi.lv/bizness/37293360/bankas_un_finanses/55450890/akciju-cenas-saruk-bazas-par-autobuves-sektora-problemam-un-ekonomiku"},
{"title": "Pavasaris kausē kriptoziemu un ceļ digitālo monētu vērtību", "category": "Finanses", "body": "1. janvārī kriptovalūtu pasaules zelta – “Bitcoin” – cena bija ap 15 tūkstošiem ASV dolāru par vienu monētu. 20. aprīlī, neskatoties uz globālajām ekonomikas problēmām, kas nebūt vēl nav beigušās, cena bija jau ap 26–28 tūkstošiem ASV dolāru. Dažās no tirdzniecības platformām “Bitcoin” vērtība pat sasniedza 30 tūkstošu dolāru atzīmi.  Tas bija augstākais punkts kopš pagājušā gada vasaras un devis cerības, ka kriptovalūtu ziema varētu būt pietuvojusies beigām. Līdz šim aprīlis kriptovalūtām ir bijis veiksmīgs. “Bitcoin” vērtība pieaugusi par vairākiem tūkstošiem ASV dolāru, un, kā ierasts, tam sekoja arī citas digitālās monētas. “Ethereum”, otra populārākā monēta, aprīlī ieguva apmēram 100 dolāru vērtības pieaugumu. Kā min “Coindesk”, tas nav bijis būtisku ārējo faktoru ietekmē, jo kopumā ekonomiskās problēmas, kas iepriekš nomāca finanšu tirgus, – augstā inflācija un tādēļ arī augstās procentu likmes – ir saglabājušās. Tomēr kriptovalūtas apliecināja, ka ir svārstīgs aktīvs, un šonedēļ monētu cena atkal nokrita par vairākiem tūkstošiem ASV dolāru.  Taču, kā norāda “Bloomberg”, balstoties uz tehnisko analīzi un kriptovalūtas tirdzniecības datiem, ir pamats cerēt, ka kritums nebūs ilgs. Kriptovalūtu analītiķe Noella Ačesone sarunā ar “Bloomberg” komentējusi, ka vērtības kritums ir mazāk saistīts ar ārējiem faktoriem, kā ar faktu, ka spekulanti pārdeva savas pozīcijas, \"Bitcoin\" vērtībai sasniedzot sasniedzot 30 tūkstošus ASV dolāru.", "link": "https://www.delfi.lv/bizness/37293360/bankas_un_finanses/55450206/pavasaris-kause-kriptoziemu-un-cel-digitalo-monetu-vertibu"},
{"title": "'Nākotnes kapitāls': Portfeļa izmaiņas uz 2023. gada sešpadsmito nedēļu", "category": "Finanses", "body": "Aprīlī “Nākotnes kapitāla” investoriem pievienojās arī “SEB” Roboinvestors. Tas ir serviss, kas palīdz atlasīt un regulāri iegādāties ETF un “ SEB ” fondus, balstoties uz lietotāja uzstādījumiem. Par to kā Kuzikovs atvēra Roboinvestora kontu \"SEB\" var paskatīties  šeit . Bet pirmie rezultāti redzami šajā attēlā. Iepriekšēja nedēļā “S&P 500” indeksa vērtība samazinājās. Šoreiz par 3,56 punktiem jeb -0,09%. Pieaugumu nomainīja kritums, jo, kā norādīja daudzi eksperti, tirgus pieaugumam nav pamata: inflācija joprojām ir augsta un Federālā rezerve turpinās celt likmes, bezdarba līmenis joprojām ir zems, bet uzņēmumi, atskaitoties par ceturkšņa rezultātiem, plāno peļņas samazinājumu. Parādījās arī pirmie negatīvi signāli autoindustrijā. Baltijas akciju tirgus pēdējās nedēļās faktiski stāv uz vietas. Rīgas biržas indekss \"OMX Riga\" šonedēļ palielinājās par 0,34%. Viļņas indekss palielinājās par 0,22%, bet \"OMX Tallinn\" šonedēļ samazinājās par 0,28%. Kopējais Baltijas biržu indekss \"OMX Baltic Benchmark GI\" šonedēļ samazinājās par 0,23%, raksta aģentūra LETA. Tas visticamāk ir skaidrojams ar pozitīvo signālu trūkumu globālajā ekonomikā. Kriptovalūtas  turpināja kritumu. \" Bitcoin \" sasniedza pēdējā mēnesī zemāko vērtības punktu - ap 24 tūkstoši dolāru par monētu. Lai gan analītiķi paredz, ka tuvākajā laikā varētu būt novērojams zināms kāpums, pagaidām tirgū nav pozitīvu signālu, kas to ierosinātu. Kopīga situācija ar Kuzikova akcijām ir šāda: Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Turpinu pārdod ETF VUSA un pirkt Latvijas Krājobligācijas. Kopīgas investīcijas jau ir 100 eiro. Kā arī šonedēļ investēju mazumtirdzniecības sektorā: PG un WMT akcijas. Arī šonedēļ pārdošu ETFu un nopirkšu krājobligācijas un investēšu pārtikas segmenta MCD, MOS un KO akcijas,\" norāda Kuzikovs. “Iepriekšējās nedēļās esmu nedaudz papildinājis savu “Bitcoin” daļu, bet nu esmu nolēmis veltīt tuvāko divu nedēļu ieguldījumus Baltijas akcijām,” saka Vilūns.", "link": "https://www.delfi.lv/bizness/37293360/bankas_un_finanses/55458104/nakotnes-kapitals-portfela-izmainas-uz-2023-gada-sespadsmito-nedelu"},
{"title": "'Personība biznesā': Viktors Gustsons. Radioinženieris, kuru aizrauj apdrošināšana", "category": "Finanses", "body": "Viktors Gustsons ir apdrošinātāja \"Compensa Life\" Latvijas filiāles vadītājs. Sarunā ar \" Delfi Bizness \" viņš teic, ka nezina Latvijā nevienu citu, kas tik ilgi būtu strādājis apdrošināšanas kompānijas vadībā. Taču pēc izglītības viņš ir radioinženieris. Viktoram Gustsonam arī tagad ir sava elektroniskā darbnīca, kurā tiek labotas visas iespējamās mājas ierīces un tehnika. \"Tā es izvēdinu galvu un aizmirstu problēmas, kas pa dienu sakrājušās,\" viņš saka. Ja šobrīd beigtu 12. klasi, viņš tālāk apgūtu robottehniku, kurai saskata lielu potenciālu nākotnē. \"Compensa Life Vienna Insurance Group\" SE specializējas dzīvības apdrošināšanā ar uzkrājumu veidošanu, privātās un mūža pensijas apdrošināšanā, uzkrājošajā apdrošināšanā bērniem, veselības apdrošināšanā un nelaimes gadījumu apdrošināšanā. Uzņēmuma 100% akcionārs ir Austrijas \"Vienna Insurance Group\". Latvijas filiāle darbojas kopš 1999. gada (iepriekšējais nosaukums \"Seesam Life\"). Kā stāsta vadītājs, patlaban apdrošināšanā karstais jautājums ir pretpasākumi cīņai ar augsto inflāciju un ieguldījumu vērtības stabilizēšana. atradīsiet šeit Pastāstiet svarīgāko par sevi kā personību Latvijas biznesa vidē. Nezinu Latvijā nevienu citu, kas tik ilgi būtu strādājis apdrošināšanas kompānijas vadībā. Šajā jomā man ir 31 gada pieredze.", "link": "https://www.delfi.lv/bizness/37293360/bankas_un_finanses/55451834/personiba-biznesa-viktors-gustsons-radioinzenieris-kuru-aizrauj-apdrosinasana"},
{"title": "Baltijas biržās otrdien lielākais apgrozījums bija ar 'Tallinna Sadam' akcijām", "category": "Finanses", "body": "Baltijas  biržās otrdien lielākais apgrozījums bija ar Igaunijas ostas uzņēmuma \"Tallinna Sadam\" akcijām, liecina tirdzniecības dati. Ar \"Tallinna Sadam\" akcijām veikti 300 darījumi par 720 367 eiro. Vērtspapīru kontus mainīja 496 766 akcijas, kuru cena otrdien samazinājās par 0,68% - no 1,46 eiro līdz 1,45 eiro par akciju. Otrajā vietā pēc apgrozījuma bija tirdzniecība ar Igaunijas prāmju satiksmes uzņēmuma \"Tallink Grupp\" akcijām, ar kurām veikti 862 darījumi par 546 754 eiro. Vērtspapīru kontus mainīja 983 023 akcijas, kuru cena otrdien samazinājās par 2,96% - no 0,574 eiro līdz 0,557 eiro par akciju. Savukārt trešajā vietā bija tirdzniecība ar Igaunijas finanšu grupas \"LHV Group\" akcijām, ar kurām veikti 745 darījumi par 442 135 eiro. Vērtspapīru kontus mainīja 126 603 akcijas, kuru cena otrdien palielinājās par 1% - no 3,505 eiro līdz 3,54 eiro par akciju. No Latvijas uzņēmumiem vislielākais apgrozījums - 23 597 eiro - bija ar nebanku kreditētāja \" DelfinGroup \" akcijām. Vērtspapīru kontus 138 darījumos mainīja 15 909 akcijas, kuru cena otrdien samazinājās par 0,67% - no 1,5 eiro līdz 1,49 eiro par akciju. Kopumā Baltijas regulētajā tirgū otrdien veikti 4613 darījumi par 3 021 744 eiro. Baltijas Alternatīvajā tirgū \"First North\" otrdien veikti 224 darījumi par 21 238 eiro.", "link": "https://www.delfi.lv/bizness/37293360/bankas_un_finanses/55465076/baltijas-birzas-otrdien-lielakais-apgrozijums-bija-ar-tallinna-sadam-akcijam"},
{"title": "Bankām ir jāpelna, jautājums tikai par peļņas apmēru un ieguldījumu ekonomikā, saka Kazāks", "category": "Finanses", "body": "Bankām virspeļņas nodokli varētu ieviest, ja tās pilnvērtīgāk neiesaistīsies Latvijas ekonomikā, atzīmēja  Latvijas Bankas  prezidents Mārtiņš Kazāks. \"Virspeļņas nodoklis nav labākais risinājums. Diemžēl pastāv arī tāda iespēja, ka nāksies ieviest šādu maksājumu, ja no banku sektora puses nesagaidīsim pilnvērtīgāku iesaisti Latvijas ekonomikā,\" teica Kazāks. Viņš norādīja, ka Latvijas sabiedrībai lielāks un paliekošāks ieguvums būtu kreditēšana, kas palīdzētu Latvijas ekonomikai attīstīties krietni straujāk un izaugsmei notikt ilgstoši. Tāpat Latvijas Bankas prezidents uzsvēra, ka no straujākas kreditēšanas iegūtu visi, taču, ja kreditēšana nenotiek, ja depozītu likmes saglabājas zemas, kredītu likmes saglabājas augstas un komisijas maksas ierobežo konkurenci, tad virspeļņas nodoklis ir viens no iespējamiem risinājumiem. Kazāks arī atzīmēja, ka bankām, pirmkārt, ir jābūt pelnošām, jo, ja banka nepelna, tās eksistence ir apdraudēta. \"Mēs varam paskatīties kaut vai uz banku \"Credit Suisse\". Galvenais iemesls, kādēļ šī banka piedzīvoja tik būtiskas problēmas, ir tas, ka tas nebija pelnošs bizness un ilgstoši nespēja uzrādīt savai darbībai adekvātus peļņas rādītājus. Bankām ir jāpelna. Jautājums ir tikai par peļņas apmēru un ieguldījumu ekonomikā,\" viņš sacīja. Tāpat Latvijas Bankas prezidents norādīja, ka stāsts par virspeļņu varētu ilgt gadu vai divus. \"Ja mēs ieviešam šādu nodokli kā pirmo risinājumu, kreditēšana pēc diviem gadiem tāpat nebūs augusi un, ļoti iespējams, situācija būs pat sliktāka, jo jauni tirgus spēlētāji uz šo tirgu skatīsies piesardzīgāk,\" teica Kazāks. Viņš arī mudināja izvēlēties labāku risinājumu, proti, stimulēt lielāku pienesumu no banku sektora Latvijas ekonomikai, tostarp caur kreditēšanu, caur pieejamākiem pakalpojumiem, caur mazākām komisijas maksām, caur vieglāku klientu mobilitāti no bankas uz banku, līdz ar to ļaujot pilnvērtīgāk izmantot finanšu sektora iespējas. \"Tirgū ir vieta gan augstākām depozītu likmēm, gan lielākai konkurencei, gan straujākai kreditēšanai un plašākam klientu lokam, kas kredītus saņem. Latvijas ekonomika vairs nav tāda kā 2008. gadā, virknes risku šeit vienkārši vairs nav. Ja mēs paskatāmies gan uz pandēmiju, gan kara Ukrainā izraisīto krīzi, tad mēs neesam redzējuši ne būtisku bezdarba kāpumu, ne banku slikto kredītu būtisku pieaugumu. Ekonomika pagājušā gada otrajā pusē un šā gada sākumā ir plakana vai ar nelielu iekritienu, un normālos apstākļos arī banku portfeļi pasliktinātos. Neko no tā mēs neesam redzējuši.  Banku sektors  ir būtiski ieguvis no tā, ka valsts šo divu krīžu laikā ir palīdzējusi ar dažādām atbalsta programmām banku klientiem - gan iedzīvotājiem, gan uzņēmējiem. Līdz ar to bankām ir jāvadās pēc pašreizējiem riskiem, nevis pēc riskiem, kas bija aktuāli 2008. gadā vai 2018. gadā. Ja tas nenotiek, tad nodoklis ir alternatīva,\" teica Kazāks.", "link": "https://www.delfi.lv/bizness/37293360/bankas_un_finanses/55461736/bankam-ir-japelna-jautajums-tikai-par-pelnas-apmeru-un-ieguldijumu-ekonomika-saka-kazaks"},
{"title": "Zviedrija palielina procentu likmi", "category": "Finanses", "body": "Zviedrijas  centrālā banka trešdien atkārtoti paaugstināja bāzes procentu likmi, tādējādi cenšoties samazināt augsto inflāciju. Centrālā banka bāzes procentu likmi palielināja par 0,5 procentpunktiem - līdz 3,5%. Iepriekšējo reizi izmaiņas bāzes procentu likmē Zviedrijā tika veiktas februārī, kad tā arī tika palielināta par 0,5 procentpunktiem. Centrālā banka norāda, ka bāzes procentu likme varētu tikt palielināta atkārtoti jūnijā vai septembrī, lai samazinātu inflāciju. Gada inflācija Zviedrijā decembrī veidoja 12,3%, tādējādi reģistrējot augstāko līmeni pēdējos 30 gados. Janvārī inflācija samazinājās līdz 11,7%, bet februārī tā negaidīti pieauga līdz 12%.", "link": "https://www.delfi.lv/bizness/37293360/bankas_un_finanses/55467966/zviedrija-palielina-procentu-likmi"},
{"title": "Jau drīzumā aizvien vairāk uzņēmumu kosmosā radīs preces patēriņam uz Zemes", "category": "Finanses", "body": "Ārpus Zemes atmosfēras audzēti orgāni, izrakteņu ieguve no asteroīdiem un komerciālās kosmosa stacijas nav zinātniskā fantastika, bet gan tuvāko gadu realitāte, uzskata kosmosa jaunuzņēmumu finansētājs Rafaels Rētgens. Rētgens, kurš savu karjeru sāka Volstrītā, strādājot finanšu sektorā, jau vairākus gadus ir kosmosa nozares uzņēmējs. Viņš ir izveidojis riska kapitāla fondu, kas investē kosmosa jaunuzņēmumos. Par tā izveidi viņš saka, ka vienā brīdī – pēc tam, kad klienti prasījuši izpētīt “ SpaceX ”, – sapratis: kosmoss šobrīd ir situācijā, kādā 90. gados bija internets, proti – nozare strauji izplešas un vienlaikus tiek samazinātas cenas pakalpojumiem.  Viņš paredz, ka jau tuvākajos gados parādīsies aizvien vairāk praktiski orientētu uzņēmumu, kas kosmosā radīs preces un produktus patēriņam uz Zemes. Viņa paša kosmosa biotehnoloģiju uzņēmums tuvākajā nākotnē mikrogravitācijas apstākļos varētu audzēt orgānus, lai glābtu cilvēku dzīvības uz Zemes.  Kur mēs šobrīd esam ar uzņēmējdarbību kosmosā? Tiek minēts, ka miljardiera Ričarda Brensona kosmosa tūrisma uzņēmums “Virgin Galactic” varētu beidzot sākt lidojumus. Tomēr šī nozare vēl aizvien ir diezgan dārga.  Uz šo jautājumu jāatbild vairākos līmeņos.  Ja jūs paskatāties uz kosmosa uzņēmējdarbību, varat redzēt, ka ir vairāki biznesi, kas darbojas faktiski kopš pašiem pirmsākumiem. Piemēram, satelītu nozare. Tas ir miljardu vērts bizness. Otra lieta ir Zemes vai citu kosmosa ķermeņu novērošana. Trešais ir navigācija – GPS, GLONAS un citi. Tie ir tradicionālie kosmosa uzņēmējdarbības virzieni, kas turpina augt. Tagad ir daudz privāto kompāniju, kas iesaistās šajās nozarēs. Taču mums tagad ir arī jaunie attīstības biznesi.  Kosmosa tūrisms  ir viens no tiem. Tas gan ir aktīvs jau kādu brīdi. Ja nemaldos, pirmais gadījums bija Deniss Tito 2001. gadā (Tito ir pirmais kosmosa tūrists, kurš samaksāja 20 miljonus par iespēju uzturētie kosmosā, – red.). Bija vēl vairāki lidojumi. To visu organizēja ASV kompānija “Space Adventures”, bet tad kādu laiku bija klusums. Jums ir taisnība – šie lidojumi bija ļoti dārgi.", "link": "https://www.delfi.lv/bizness/37293360/bankas_un_finanses/55463770/jau-drizuma-aizvien-vairak-uznemumu-kosmosa-radis-preces-paterinam-uz-zemes"},
{"title": "Akciju cenas pārsvarā sarūk bažās par recesiju", "category": "Finanses", "body": "Volstrītas indeksi \"Dow Jones Industrial Average\" un \"Standard & Poor's 500\" kritās, tomēr indekss \" Nasdaq  Composite\" pieauga, pateicoties labiem \" Microsoft \" un \" Google \" māteskompānijas \"Alphabet\" peļņas rezultātiem, kuri pārspēja prognozes. Investori turpināja pievērst uzmanību ASV reģionālajai bankai \"First Republic Bank\", kuras akcijas cena kritās par apmēram 30%. Otrdien tā bija kritusies par 49%. \"Bažas par [ekonomikas] smagu piezemēšanos (vai recesiju) padziļinās, un šīs bažas lielākoties fokusējas uz banku nozari,\" sacīja \"Hugh Johnson Economics\" analītiķis Hjū Džonsons. \"Nāk atskārsme, ka virs ASV ekonomikas savelkas draudošāki mākoņi, izraisot jaunu nervozitāti investoriem,\" atzīmēja \"Hargreaves Lansdown\" naudas un tirgu pārzine Suzanna Strītere. Naftas cenas  kritās bažās, ka ekonomikas izaugsmes palēnināšanās samazinās jēlnaftas pieprasījumu. ASV biržu indekss \"Dow Jones Industrial Average\" trešdien kritās par 0,7% līdz 33 301,87 punktiem, indekss \"Standard & Poor's 500\" saruka par 0,4% līdz 4055,99 punktiem, bet indekss \"Nasdaq Composite\" palielinājās par 0,5% līdz 11 854,35 punktiem. Londonas biržas indekss FTSE 100 trešdien kritās par 0,5% līdz 7852,64 punktiem, Frankfurtes biržas indekss  DAX  40 saruka par 0,5% līdz 15 795,73 punktiem, bet Parīzes biržas indekss CAC 40 samazinājās par 0,9% līdz 7466,66 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 3,6% līdz 74,30 ASV dolāriem par barelu. \"Brent\" markas jēlnaftas cena Londonas biržā saruka par 3,8% līdz 77,69 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 3,22% līdz 38,55 eiro par megavatstundu. Eiro vērtība pret ASV dolāru trešdien pieauga no 1,0973 līdz 1,1044 dolāriem par eiro, britu mārciņas vērtība pret ASV dolāru kāpa no 1,2409 līdz 1,2468 dolāriem par mārciņu, bet ASV dolāra vērtība pret Japānas jenu samazinājās no 133,76 līdz 133,67 jenām par dolāru. Eiro vērtība pret britu mārciņu kritās no 89,19 līdz 88,55 pensiem par eiro.", "link": "https://www.delfi.lv/bizness/37293360/bankas_un_finanses/55469746/akciju-cenas-parsvara-saruk-bazas-par-recesiju"},
{"title": "Ulmaņa gatvē būvēs jaunu ‘Depo’ lielveikalu", "category": "Finanses", "body": "\" Luminor \" banka piešķīrusi finansējumu 21,8 miljonu eiro apmērā jauna \" Depo \" veikala būvniecībai Rīgā, K. Ulmaņa gatvē. To ir plānots atvērt gada laikā, ziņo banka. Veikals-noliktava \"Depo\" specializācija ir preces mājai, dārzam un remontam. \"Nemitīgi uzlabojot iekšējās sistēmas un struktūru, kā arī strādājot pie klientu apkalpošanas, pašmāju uzņēmums ir iekarojis stabilu vietu savā segmentā un nodrošinājis spēcīgus pamatus turpmākai izaugsmei,\" vērtē \"Luminor\" bankas Korporatīvā departamenta vadītāja Ilze Zoltnere. Tā attīstības stratēģija turpmākiem gadiem ļauj paplašināties un būvēt jaunu, mūsdienīgu veikalu. Turklāt uzņēmums turpina paplašināties arī kaimiņvalstīs, viņa akcentē. 2021. gada augustā tika atvērts jauns \"Depo\" veikals Rīgā, Kurzemes prospektā. Turpinot attīstību Lietuvā, 2023. gada 14. aprīlī uzņēmums atvēra jaunu veikalu Šauļos. \"Luminor\" banka ir uzņēmuma ilgtermiņa sadarbības partneris nekustamā īpašuma finansēšanā, piebilst \"Depo\" finanšu direktors Viktors Baltrukovičs. SIA \"Depo DIY\" ir Latvijā reģistrēts 100% Latvijas kapitāla uzņēmums, kas dibināts 2004. gadā. Uzņēmums pārvalda \"Depo\" veikalu tīklu Baltijas valstīs, tostarp Latvijā pašlaik darbojas 9, Lietuvā – 6, bet Igaunijā - viens veikals. Uzņēmuma vienīgais īpašnieks ir SIA \"DMT Pluss\".", "link": "https://www.delfi.lv/bizness/37293360/bankas_un_finanses/55469986/ulmana-gatve-buves-jaunu-depo-lielveikalu"},
{"title": "Rīgas biržas dinozauri 'SAF Tehnika' mācās no kāmīšiem un prusakiem", "category": "Finanses", "body": "Kad pasaules milžiem klājas slikti, mazajiem uzņēmumiem paveras iespējas, viesojoties \"Nākotnes kapitālā\", saka AS \"SAF Tehnika\" valdes priekšsēdētājs Normunds Bergs, kurš sava uzņēmuma labākās īpašības salīdzina ar prusaku un kāmīšu iezīmēm.  \"Jebkurš Latvijas ražojošais uzņēmums pasaules līmenī ir mazais uzņēmums,\" saka Bergs, skaidrojot, ka veiksmīgie uzņēmumi dzīvo nišās. Tas nozīmē, ka Latvijas uzņēmumiem krīzes ir liels iespēju laiks. \"Kādēļ? Ja pasaules tirgus nogāžas par 10%, lielajiem ir pavisam slikti,\" saka Bergs, norādot – ja \"lielais\" bankrotē, paliek brīva liela telpa, kurā uzņēmums var iespraukties. Viņš gan piebilst, ka tas neattiecas uz tādiem \"biržas\" produktiem kā piens vai graudi.  Bergs to akcentē, atklājot, ka uzņēmumam aizvadītie periodi ir bijuši labi.  \"Tīģerim vajag daudz ēst,\" saka uzņēmuma pārstāvis, skaidrojot, kāpēc sīkstums un neatlaidība atalgo \"SAF Tehniku\". \"Man ir vesels stāsts par to, ko vajadzētu par Latvijas nacionālo dzīvnieku. Prusaks ir baigi foršs dzīvnieks, jo viņam ir nenormāli labas īpašības. Viņš ir maziņš, viņš ir veikls, viņš spēj iztikt ar mazumiņu,\" saka Bergs, iezīmējot, ka tas ir tas, kas nepieciešams mazajiem uzņēmumiem. Taču tas atspoguļojas arī kopumā Latvijā – smago 2008. gada krīzi varējām pārdzīvot tādēļ, ka spējām pielāgoties.", "link": "https://www.delfi.lv/bizness/37293360/bankas_un_finanses/55459868/rigas-birzas-dinozauri-saf-tehnika-macas-no-kamisiem-un-prusakiem"},
{"title": "'Swedbank' turpat trīskāršo pirmā ceturkšņa peļņu", "category": "Finanses", "body": "Šā gada pirmajā ceturksnī \" Swedbank \" Latvijā guvusi 61 miljonu eiro lielu peļņu, atskaitās banka. Pagājušā gada 1. ceturksnī tās peļņa bijusi 22 miljoni eiro. Tā palielinājusies, jo pieauguši bankas ieņēmumi, tāpat ir auguši arī tās izdevumi. Tīrie procentu ienākumi šajā periodā ir palielinājušies par 52 miljoniem eiro, kamēr tīrie komisiju ienākumi ir palielinājušies par 2 miljoniem eiro. Finansēšanā bankas kredītportfeļa apmērs ir pieaudzis par 9 procentiem. Mājsaimniecību kreditēšanas apjomi palielinājušies par 7 procentiem, kamēr uzņēmumu kredītportfelis palielinājies par 12 procentiem. Depozīti, salīdzinot ar tādu pašu periodu pērn, ir pieauguši par 9 procentiem. Mājsaimniecību depozīti pieauga par 6 procentiem, kamēr uzņēmumu depozīti par 14 procentiem. Savukārt kopējie bankas izdevumi pirmajā ceturksnī ir sasnieguši 31 miljonu eiro (26 miljoni pērnā gada 3 mēnešos). Savukārt kredītuzkrājumi šajā laika posmā ir bijuši 1,1 miljons eiro (0 milj. eiro pērn). \"Par spīti globālajiem izaicinājumiem finanšu tirgos un ekonomikā kopumā, \"Swedbank\" pozīcijas ir stabilas un tas ļauj mums aktīvi darboties divos bankas pamatbiznesa virzienos: gan veicināt kreditēšanas izaugsmi, atbalstot ilgtspējīgo risinājumu ieviešanu, gan veicināt sabiedrības finanšu veselības uzlabošanos, sākot no depozītiem līdz pat investīciju iespējām akcijās un fondos, kam esam palielinājuši bezmaksas glabāšanas iespējas,\" komentē \"Swedbank Latvija\" valdes priekšsēdētājs Lauris Mencis. Cita starpā banka turpinās darbu pie kreditēšanas veicināšanas. Drīzumā tā plāno atklāt reģionālo biroju Liepājā. Vēl tā plāno būtiski palielināt savas investīcijas izglītības jomā.", "link": "https://www.delfi.lv/bizness/37293360/bankas_un_finanses/55470060/swedbank-turpat-triskarso-pirma-ceturksna-pelnu"},
{"title": "Akciju cenas Volstrītā pieaug pēc labas 'Meta' peļņas", "category": "Finanses", "body": "Akciju cenas Volstrītā ceturtdien pieauga pēc labas \" Facebook \" māteskompānijas \" Meta \" peļņas un dažādu ASV ekonomikas datu publicēšanas. \"Meta\" akcijas cena pieauga par apmēram 14% pēc tam, kad šī uzņēmuma ziņojums par 5,7 miljardu ASV dolāru peļņu pirmajā ceturksnī radīja atvieglojumu tirgū. Šī \"Meta\" peļņa, kā arī iepriekš šonedēļ publicētas ziņas par labu \"Microsoft\" un \"Alphabet\" peļņu \"palīdzēja radīt atvieglojumu, ka [tehnoloģiju nozares] lielie līderi vēl uzrāda relatīvi labu sniegumu no operacionālā viedokļa un saglabā savu pozīciju kā tirgus līderi,\" atzina \"Briefing.com\". Eiropas un Āzijas biržās akciju cenas mainījās dažādos virzienos. ASV bankas \"First Republic Bank\" akcijas cena, kas iepriekšējās divas dienas bija ievērojami kritusies, ceturtdien pieauga par 8,8%. Palielinājās arī citu ASV reģionālo banku akciju cenas. Naftas cenas nedaudz pieauga pēc trešdien piedzīvotā krituma. ASV biržu indekss \"Dow Jones Industrial Average\" ceturtdien pieauga par 1,6% līdz 33 826,16 punktiem, indekss \"Standard & Poor's 500\" kāpa par 2,0% līdz 4135,35 punktiem, bet indekss \"Nasdaq Composite\" palielinājās par 2,4% līdz 12 142,24 punktiem. Londonas biržas indekss FTSE 100 ceturtdien kritās par 0,3% līdz 7831,58 punktiem, Frankfurtes biržas indekss DAX 40 pieauga par mazāk nekā 0,1% līdz 15 800,45 punktiem, bet Parīzes biržas indekss CAC 40 palielinājās par 0,2% līdz 7483,84 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 0,6% līdz 74,76 ASV dolāriem par barelu. \"Brent\" markas jēlnaftas cena Londonas biržā kāpa par 0,9% līdz 78,37 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 1,27% līdz 39,04 eiro par megavatstundu. Eiro vērtība pret ASV dolāru ceturtdien kritās no 1,1041 līdz 1,1033 dolāriem par eiro, britu mārciņas vērtība pret ASV dolāru kāpa no 1,2469 līdz 1,2498 dolāriem par mārciņu, bet ASV dolāra vērtība pret Japānas jenu palielinājās no 133,67 līdz 134,02 jenām par dolāru. Eiro vērtība pret britu mārciņu kritās no 88,55 līdz 88,24 pensiem par eiro.", "link": "https://www.delfi.lv/bizness/37293360/bankas_un_finanses/55474234/akciju-cenas-volstrita-pieaug-pec-labas-meta-pelnas"},
{"title": "'Nākotnes kapitāls': Portfeļa izmaiņas uz 2023. gada septiņpadsmito nedēļu", "category": "Finanses", "body": "“SEB Roboinvestors\" jau otru nedēļu ir starp  Nākotnes kapitāla portfeļiem . Nedēļas laikā ienesīgums turpināja kritumu. No -0,51% uz -2,05%. Lielāko kritumu parādīja ASV ETF, bet mazāko kritumu Eiropas un Japānas ETF. Iepriekšēja nedēļā “S&P 500” indeksam bija ļoti interesanta dinamika. Pirmajās trīs dienas tas paspēja nokrist par 77 punktiem jeb -1,8%, bet pēc tam strauja izaugsme. Nedēļa tika pabeigta ar plusa zīmi: +37.41 punkti jeb +0.91%. Nedēļas sākumā investori vairāk sāk runāt par recesiju tuvumu un vēl vienas bankas bankrotu. Taču ceturtdien un piektdien par saviem rezultātiem atskaitījās tehnoloģiju sektors. \" Amazon \", \"Meta\" (\" Facebook \"),  Microsoft  un Alphabet ( Google ) visi atskaitījās par labākiem nekā bija gaidīts rezultātiem. Interesanti ka investoru uzticēšanas \"Microsoft\" nevarēja pat samazināt Lielbritānijas konkurences padomes lēmums bloķēt Activision un Microsoft darījumu. Uz šī fona investoru optimisms, kā arī \"S&P 500\" indekss, uzlabojās. Arī Baltijā akciju tirgū nedēļas izskaņa bija pozitīva. Nedēļas vidū Baltijas biržas indekss nokritās par 0,32%. Taču pēc tam noskaņojums uzlabojās un indekss atsāka izaugsmi. Tā izaugsme bija uz Lietas uzņēmumu rēķina. Rīgas biržas indekss \"OMX Riga\" šonedēļ samazinājās par 0,74%, savukārt \"OMX Tallinn\" samazinājās par 0,2%. Taču Viļņas biržas indekss šonedēļ palielinājās par 1,05%. Kopējais Baltijas biržu indekss \"OMX Baltic Benchmark GI\" šonedēļ palielinājās par 0,18%. Kriptovālūtu tirgū “ Bitcoin ” trešdienas sākumā nokrita par vairākiem tūkstošiem. Tas skaidrojams ar ar \"S&P 500\" un citu indeksu vērtības sarukumu, kas nomāc arī kriptovalūtu spekulantus. Tomēr jau ceturtdien, piektdien un nedēļas nogalē kriptovalūtas atguvās. \"Bitcoin\" atguva vairākus tūkstošus un no tā cena ir no 27 līdz 29 tūkstošiem (atkarībā no platformas) Kopīga situācija ar Kuzikova akcijām ir šāda: Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Arī iepriekšēja nedēļā turpināju pārdod ETF VUSA un pirkt Latvijas Krājobligācijas. Kopīgas investīcijas jau ir 150 eiro, bet atlikuša summa ETF VUSA tuvu 70 eiro. Pēc investīcijām pārtikas segmentā, nākamas investīcijas ies finanšu segmentā. Domāju ka tā būs arī laba opcija samazināt vidējo JPM akcijas pirkuma cenu.” \"Ņemot vērā, ka situācija tirgos uzlabojas, es domāju, ka varētu tuvākajās nedēļās nedaudz ieguldīt arī P2P, jo šī sadaļa manā portfelī ir atstāta novārtā,\" saka Vilūns", "link": "https://www.delfi.lv/bizness/37293360/bankas_un_finanses/55481210/nakotnes-kapitals-portfela-izmainas-uz-2023-gada-septinpadsmito-nedelu"},
{"title": "Vairumam cilvēku bez citu palīdzības ir grūti sevi finansiāli nodrošināt, rāda pētījums", "category": "Finanses", "body": "Šādus datus atklāj pēc \" Swedbank \" pasūtījuma veiktā reprezentatīvā valsts iedzīvotāju aptauja, uz kuras pamata izveidots Iedzīvotāju finanšu veselības indekss. Kā liecina tā rezultāti, tikai 35% aptaujāto ir pārliecināti, ka savu ikdienu finansiālajā aspektā spēj nodrošināt paši. Aptuveni tikpat daudzi jeb 37% norāda, ka to spētu vien daļēji, bet katrs ceturtais (24%) atzīst, ka ir pilnībā atkarīgs no sava dzīvesbiedra, ģimenes locekļu vai valsts palīdzības. Finansiāli pašpietiekami biežāk jūtas cilvēki vecumā no 30 līdz 39 gadiem, kā arī tie, kuru vecums sasniedz 60 un vairāk gadus. \"Pārliecība par savu finanšu neatkarību varētu būt saistīta ar attiecīgā dzīves posma briedumu un spēju nodrošināt savas vajadzības un vēlmes. Katrā vecuma posmā ir zināmi uzdevumi, piemēram, studijas, ģimenes veidošana, nepieciešamība pēc plašāka mājokļa, pirmās automašīnas iegāde u. tml. Attiecīgi arī finanšu ziņā katra desmitgade ievieš pārmaiņas mūsu pašpietiekamībā. Ir likumsakarīgi, ka gan patstāvīgu dzīvi tikko sākuši jaunieši, gan cilvēki, kuri noteiktu iemeslu dēļ nevar strādāt, ir finansiāli atkarīgāki no citiem. Taču, kā liecina pētījums, nespēja pilnībā patstāvīgi parūpēties par savām finanšu vajadzībām raksturīga ne tikai neaizsargātajām sabiedrības grupām vien,\" skaidro \"Swedbank\" Finanšu institūta eksperte Evija Kropa. Vecuma faktors nav izšķirošais finansiālās neatkarības nodrošināšanā – pētījuma dati ļauj secināt, ka daudz lielāka ietekme ir nodarbinātības veidam un ienākumu līmenim. Finansiālu neatkarību visbiežāk spēj nodrošināt pilnu laiku strādājošie (42%), personīgā biznesa īpašnieki (38%) un pensionāri (38%). \"Interesanti, ka par spīti priekšstatam par pensionāru izaicinošajiem dzīves apstākļiem, šī sabiedrības grupa tomēr norāda, ka finanšu jomā nav tik ļoti atkarīga no citiem, bet gan vairāk paļaujas uz saviem ienākumiem, visticamāk, tam pielāgojot arī dzīvesveidu,\" saka Kropa. Tiesa, neatkarību krietni ietekmē pieejamo finanšu apjoms – jo mazāk naudas, jo biežāk nākas paļauties uz citu sniegto atbalstu vai iesaisti, un to rāda arī pētījuma rezultāti: tie, kuri pelna 1600 eiro mēnesī un vairāk, jūtas droši par savu finansiālo neatkarību, šai pārliecībai pat trīskārt pārspējot zemāku ienākumu grupās vērojamo. Pētījuma rezultātā novērojamas arī dzimumu atšķirības, proti, sievietēm finansiālā atkarība no partnera, ģimenes vai valsts atbalsta ir lielāka nekā vīriešiem – 64% pret 56%. Lai gan atšķirība starp dzimumiem nav dramatiska, joprojām nākas atzīt, ka sieviešu, kas ar savām finansēm var tikt galā pilnīgi neatkarīgi, ir mazāk nekā vīriešu. To ietekmē divi galvenie iemesli – atsevišķās situācijās nepamatotās algu atšķirības un sabiedrībā joprojām izplatītie dzimumu stereotipi. Pat pašas sievietes dažkārt mēdz ievērot stereotipu, ka nauda ir \"vīriešu darīšana\". \"Spēja apmierināt savas finansiālās vajadzības, nepaļaujoties uz citiem, ir ārkārtīgi svarīgs nosacījums katra cilvēka finansiālajai drošībai un emocionālajam līdzsvaram. Rūpējoties par finansiālo neatkarību, mēs iegūstam drošību un kontroles sajūtu. Iespējams, pašreizējā dzīves posmā tas arī varētu nešķist tik aktuāli, taču ir svarīgi būt gataviem dažādiem pavērsieniem, kas, kā likums, notiek negaidīti. Ja finansiālo neatkarību nevar panākt salīdzinoši nelielu ienākumu dēļ un tos palielināt ir grūti, būtu vērts parūpēties vismaz par personīgajiem uzkrājumiem. Ja ir pieejama triju mēnešu finanšu rezerve nepieciešamākajiem izdevumiem, tas noteikti radīs lielāku finansiālo drošību un iespējas vajadzības gadījumā veikt pārmaiņas savā ikdienā,\" atgādina Kropa. Vienlaikus eksperte norāda, ka arī uzkrājumu veidošanas kontekstā mērķu un vēlmju piepildīšana bez valsts atbalsta vai ar iespējami mazāku aizņēmumu ir būtiska priekšrocība. Jo lielākā mērā cilvēks var paļauties uz paša spēkiem, nevis veiksmīgu apstākļu sakritību, jo lielāka brīvība dzīvot saskaņā ar savām iecerēm. Pētījums \"Ceļš uz finansiālu labklājību\" veikts 2023. gada janvārī pētījumu aģentūras \" Kantar  Sifo\" platformā, aptaujājot 4000 interneta lietotāju Latvijā, Lietuvā, Igaunijā un Zviedrijā. Veidojot Latvijas sabiedrības Finanšu veselības indeksu, tiek ņemta vērā iedzīvotāju spēja tērēt mazāk, nekā tie nopelna, veidot uzkrājumus drošībai un ilgtermiņa mērķiem, finansiāli pasargāt tuviniekus un vērtīgās lietas no negaidītiem dzīves notikumiem un salāgot aizņēmumus ar ienākumiem. Latvijas sabiedrības Finanšu veselības indekss uzrāda 44 punktus no 100, iepaliekot  Igaunijai  (50 punktu),  Lietuvai  (51 punkts) un  Zviedrijai  (72 punkti).", "link": "https://www.delfi.lv/bizness/37293360/bankas_un_finanses/55474784/vairumam-cilveku-bez-citu-palidzibas-ir-gruti-sevi-finansiali-nodrosinat-rada-petijums"},
{"title": "Finanšu ministre: ASV jau 1. jūnijā varētu apsīkt finanšu līdzekļi", "category": "Finanses", "body": "ASV  finanšu ministre  Dženeta Jelena  brīdinājusi, ka Savienotajām Valstīm jau 1. jūnijā varētu apsīkt finanšu līdzekļi un valsts varētu piedzīvot parāda maksājumu defoltu, ja Kongress nepalielinās vai uz laiku neatcels parādsaistību griestus. Parādsaistību griestu sasniegšana nozīmētu, ka ASV valdība vairs nevar aizņemties naudu un tiktu piedzīvots parādsaistību defolts, kas radītu smagas sekas gan iekšzemes, gan pasaules ekonomikai. Pirmdien nosūtītajā vēstulē Jelena aicināja Kongresu rīkoties pēc iespējas ātrāk, lai risinātu jautājumu par parādsaistību griestiem, kas pašlaik ir 31,4 triljoni dolāru. ASV prezidents  Džo Baidens  9. maijā plāno tikties ar Kongresa republikāņu un demokrātu līderiem, lai apspriestu parāda griestu palielināšanu. Valsts parādsaistību griesti kopš 1960. gada kopumā tikuši paaugstināti, pagarināti vai pārskatīti 78 reizes. Taču šoreiz Kongresa republikāņi apmaiņā pret balsīm parādsaistību griestu pacelšanai pieprasa būtiski samazināt izdevumus un veikt izmaiņas Baidena politikā, tostarp attiecībā uz studentu kredītu dzēšanas programmu un videi draudzīgās enerģijas nodokļu atlaidēm. Demokrāti un Baidens pret to iebilst.", "link": "https://www.delfi.lv/bizness/37293360/bankas_un_finanses/55483084/finansu-ministre-asv-jau-1-junija-varetu-apsikt-finansu-lidzekli"},
{"title": "Gada pirmajos trīs mēnešos būtiski pieaugusi Latvijas banku peļņa", "category": "Finanses", "body": "Latvijas monetārās finanšu iestādes (MFI), galvenokārt bankas, šogad pirmajos trīs mēnešos strādāja ar 141,4 miljonu eiro peļņu, kas ir par 76,7% vairāk nekā 2022. gada attiecīgajā periodā, liecina  Latvijas Bankas  publiskotā informācija. Tostarp martā monetārās finanšu iestādes strādājušas ar peļņu 54,3 miljonu eiro apmērā. Monetāro finanšu iestāžu aktīvu kopsumma 2023. gada 31. martā bija 25,955 miljardi eiro, kas ir par 5,4% jeb 1,318 miljardiem eiro vairāk nekā 2022. gada marta beigās, kad monetāro finanšu iestāžu aktīvi bija 24,637 miljardi eiro. Šogad marta beigās Latvijas monetāro finanšu iestāžu rezidentiem izsniegto kredītu atlikums bija 13,261 miljards eiro, kas ir par 6,3% vairāk nekā pirms gada. Tostarp kredītos eiro bija izsniegti 13,182 miljardi eiro, kas ir par 6,7% vairāk nekā pirms gada, bet ārvalstu valūtā izsniegto kredītu atlikums bija 78,5 miljoni eiro, kas ir par 34,8% mazāk. No rezidentiem piesaistīto noguldījumu atlikums marta beigās bija 18,026 miljardi eiro, kas ir par 8,1% vairāk nekā pirms gada. Tostarp noguldījumi eiro bija 16,735 miljardi eiro, bet ārvalstu valūtās - 1,29 miljardi eiro. Eiro piesaistīto noguldījumu apmērs salīdzinājumā ar 2022. gada marta beigām ir palielinājies par 7,8%, bet ārvalstu valūtā piesaistīto noguldījumu apmērs ir audzis par 12,7%. Savukārt Latvijas monetāro finanšu iestāžu kapitāls un rezerves marta beigās bija 3,196 miljardi eiro, kas ir par 6,2% vairāk nekā 2022. gada marta beigās. Pērn pirmajos trīs mēnešos monetārās finanšu iestādes strādāja ar peļņu 80 miljonu eiro apmērā, bet 2022. gadā kopumā monetāro finanšu iestāžu peļņa bija 326,3 miljoni eiro, kas ir par 26,5% vairāk nekā 2021. gadā.", "link": "https://www.delfi.lv/bizness/37293360/bankas_un_finanses/55484174/gada-pirmajos-tris-menesos-butiski-pieaugusi-latvijas-banku-pelna"},
{"title": "Austrālija procentu likmi palielina līdz vairāk nekā 11 gados augstākajam līmenim", "category": "Finanses", "body": "Austrālijas  centrālā banka otrdien paaugstināja bāzes procentu likmi, tai sasniedzot augstāko līmeni kopš 2012. gada aprīļa. Centrālā banka bāzes procentu likmi paaugstināja par 0,25 procentpunktiem - līdz 3,85%. Iepriekšējo reizi izmaiņas bāzes procentu likmē Austrālijā tika veiktas martā, kad tā tika palielināta par 0,25 procentpunktiem, bet pērn maijā banka īstenoja pirmo paaugstinājumu kopš 2010. gada novembra. Aprīlī banka procentu likmi saglābja nemainīgu, lai iegūtu papildu laiku iepriekšējo paaugstinājumu radītās ietekmes novērtēšanai. Analītiķi bija prognozējuši, ka arī maija sanāksmē procentu likme netiks mainīta, ņemot vērā jaunākos datus, ka gada inflācija Austrālijā pirmajā ceturksnī samazinājās līdz 7%, salīdzinot ar 7,8% pērnā gada pēdējos trīs mēnešos.", "link": "https://www.delfi.lv/bizness/37293360/bankas_un_finanses/55483392/australija-procentu-likmi-palielina-lidz-vairak-neka-11-gados-augstakajam-limenim"},
{"title": "Inflācijai eirozonā aprīlī sešos mēnešos pirmais kāpums", "category": "Finanses", "body": "Gada inflācija eirozonā  aprīlī palielinājusies līdz 7%, salīdzinot ar 6,9% martā, tādējādi reģistrēts pirmais kāpums pēdējos sešos mēnešos, liecina otrdien publiskotais Eiropas Savienības statistikas departamenta \" Eurostat \" ātrais novērtējums. Pēc šiem datiem, vislielākais kāpums salīdzinājumā ar 2022. gada aprīli bijis pārtikas, alkoholisko dzērienu un tabakas izstrādājumu cenām, kas palielinājušās par 13,6% pēc martā reģistrētā 15,5% pieauguma. Enerģijas cenas eirozonā aprīlī salīdzinājumā ar šo mēnesi pērn palielinājušās par 2,5%, kas seko 0,9% kritumam iepriekšējā mēnesī. Ar enerģiju nesaistīto rūpniecības preču cenas aprīlī bijušas par 6,2% augstākas nekā pirms gada pēc martā fiksētā 6,6% kāpuma gada izteiksmē. Pakalpojumu cenas aprīlī 20 valstu veidotajā eirozonā bijušas par 5,2% lielākas nekā pirms gada. Martā pakalpojumu cenām reģistrēts 5,1% kāpums.", "link": "https://www.delfi.lv/bizness/37293360/bankas_un_finanses/55484924/inflacijai-eirozona-aprili-sesos-menesos-pirmais-kapums"},
{"title": "Globālās pārtikas cenas joprojām augstas, Krievija turpina audzēt graudu eksportu", "category": "Finanses", "body": "Krievija un  Ukraina  ir starp labības audzēšanas un eksporta lielvalstīm. Pat kara apstākļos Ukraina saglabāja piektā lielākā labības (it īpaši kviešu un kukurūzas miltu) eksportētāja statusu. Krievija 2021. gadā bija lielākā kviešu eksportētāja pasaulē. Galamērķis šiem produktiem ir attīstības valstis Āzijā un Āfrikā. Tādēļ nav pārsteigums, ka Kremļa uzsāktais karš būtiski ietekmēja pārtikas cenas visā pasaulē. Par pārtikas cenu kāpumu Latvijā \"Delfi\" jau iepriekš rakstīja,  veicot novērojumus un secinot, ka, piemēram, cukurs kļuvis divreiz dārgāks. Savukārt pērn \" Delfi Bizness \" vēstīja, ka k ara pirmajos mēnešos nākotnes līgumu cenas par graudu piegādi daudzkārtīgi pieauga . Pasaules Bankas dati liecināja, ka 2022. gada martā, salīdzinot ar janvāri, globālā kviešu cena bija pieaugusi par 61%. Problēmu veidoja vairāki faktori – pandēmijas izraisītās problēmas, globālais enerģijas cenu kāpums, kara sākums un spekulācijas.  Investoru vēlmi nopelnīt aprakstīja pētnieciskais projekts \"Lighthouse Reports\", ziņojot, ka  Krievijas iebrukums Ukrainā  maijā veicināja liela apjoma privātā kapitāla ieplūšanu pārtikas tirgos un ar pārtiku saistītos finanšu produktos. Aprīlī divi populārākie ar pārtiku saistītie ETF nepilnu divu mēnešu laikā bija piesaistījuši 1,2 miljardus dolāru, kamēr 2021. gadā kopumā spēja gūt vien nepilnus 200 miljonus investoru naudas.", "link": "https://www.delfi.lv/bizness/37293360/bankas_un_finanses/55470786/globalas-partikas-cenas-joprojam-augstas-krievija-turpina-audzet-graudu-eksportu"},
{"title": "Latvijas Banka izlaidīs Imantam Ziedonim veltītu monētu 'Zvaigžņu putekļi'", "category": "Finanses", "body": "Latvijas Banka  11. maijā izlaidīs sudraba kolekcijas monētu \"Zvaigžņu putekļi\", kas veltīta Imantam Ziedonim. 2023. gada 3. maijā Ziedonim apritētu 90 gadi. Lai iemūžinātu dzejnieka radošo garu monētu mākslā, Latvijas Banka laiž klajā viņam veltītu sudraba kolekcijas monētu \"Zvaigžņu putekļi\". Monētas grafiskā dizaina autore ir māksliniece, ilustratore Līga Kitchen. Monētas aversā un reversā redzami vairāki tēli. Ejoša cilvēka tēls simbolizē meklējumus pēc patiesības, jēgas un piederības. Zvaigznāja tēls savukārt parāda zemes un debesu savstarpējo saistību, akcentē cilvēka – kā zvaigznes putekļa – piederību Visumam. Koks ar visu tajā mītošo būtņu bagātību simbolizē dzīvelīgumu, kas tik ļoti sasaucas ar paša dzejnieka kūsājošo darbīgumu un tekstu raksturu. Kolekcijas monētas iegāde būs iespējama tikai tīmekļvietnē e-monetas.lv no 11. maija plkst. 12.00. Monētas cena – 79 eiro, iegādes limits vienai personai – piecas monētas. Monētas tirāža ir 4000 eksemplāru. Monēta izgatavota UAB \"Lietuvos monetų kalykla\" (Lietuva). Latvijas Banka kopš 1993. gada izlaidusi 98 lata un 47 eiro kolekcijas monētas.", "link": "https://www.delfi.lv/bizness/37293360/bankas_un_finanses/55488484/latvijas-banka-izlaidis-imantam-ziedonim-veltitu-monetu-zvaigznu-putekli"},
{"title": "LHV saņem bankas darbības licenci Lielbritānijā", "category": "Finanses", "body": "Igaunijas  finanšu pakalpojumu grupas \"LHV Group\" meitasuzņēmums Lielbritānijā \"LHV UK\" no šīs valsts regulatora saņēmis bankas darbības licenci, trešdien paziņoja \"LHV Group\". Meitasuzņēmums Lielbritānijā turpmāk darbosies ar jaunu nosaukumu \"LHV Bank\". Līdz ar to grupā \"LHV Group\" tagad ir divas licencētas bankas - \"LHV Pank\" Igaunijā un \"LHV Bank\" Lielbritānijā, norādīja grupa. Bankas darbības licence dod iespēju \"LHV Bank\" pieņemt noguldījumus Lielbritānijā kā atsevišķai bankai. Līdz šim noguldījumus Lielbritānijā pieņēma \"LHV Pank\" filiāle, kas tur darbojās ar pagaidu atļauju. Vairāku mēnešu laikā visas LHV bankas operācijas Lielbritānijā paredzēts pārcelt no \"LHV Pank\" filiāles uz \"LHV Bank\", bet filiāles licence pēc tam tiks anulēta. \"LHV Group\" akcijas kotē \"Nasdaq\" Tallinas biržas oficiālajā sarakstā.", "link": "https://www.delfi.lv/bizness/37293360/bankas_un_finanses/55488914/lhv-sanem-bankas-darbibas-licenci-lielbritanija"},
{"title": "Latvijas Banka atļauj veikt 'HansaMatrix' akciju galīgo atpirkšanu", "category": "Finanses", "body": "Latvijas Bankas  uzraudzības komiteja atļāvusi SIA \"Emsco\" veikt akciju sabiedrības \" HansaMatrix \" akciju galīgo atpirkšanu. Vienas akcijas cena galīgajā akciju atpirkumā noteikta 8,50 eiro. Vienas akcijas atpirkšanas cena noteikta, pamatojoties uz Akciju atpirkšanas likuma 33. panta trešo daļu, – SIA \"Emsco\" veic akciju sabiedrības \"HansaMatrix\" akciju galīgo atpirkumu trīs mēnešu laikā kopš brīvprātīgā akciju atpirkšanas piedāvājuma termiņa beigām, brīvprātīgajā akciju atpirkšanas piedāvājumā tika piedāvāts atpirkt visas akciju sabiedrības \"HansaMatrix\" akcijas, un SIA \"Emsco\" brīvprātīgā akciju atpirkšanas piedāvājuma rezultātā ieguva vismaz 90 procentus no visām akciju sabiedrības \"HansaMatrix\" balsstiesīgajām akcijām. Akciju atpirkšanas likums paredz, ka persona, kura tieši vai netieši ir ieguvusi vismaz 90 procentus no sabiedrības balsstiesībām, var atpirkt no pārējiem akcionāriem tiem piederošās sabiedrības akcijas bez minēto akcionāru piekrišanas. SIA \"Emsco\" brīvprātīgā akciju sabiedrības \"HansaMatrix\" akciju atpirkšanas piedāvājuma rezultātā ieguva 93,1 procentu no balsstiesībām akciju sabiedrībā \"HansaMatrix\".", "link": "https://www.delfi.lv/bizness/37293360/bankas_un_finanses/55489854/latvijas-banka-atlauj-veikt-hansamatrix-akciju-galigo-atpirksanu"},
{"title": "Pasaules Bankas prezidenta amatā apstiprināts Adžajs Banga", "category": "Finanses", "body": "ASV  izraudzītais Adžajs Banga apstiprināts  Pasaules  Bankas (PB) prezidenta amatā, trešdien pavēstīja globālā finanšu organizācija. Pagājušajā mēnesī Indijā dzimušo amerikāni amatam nominēja ASV prezidents  Džo Baidens . Banga stāsies Deivida Malpasa vietā, kas februārī negaidīti paziņoja par aiziešanu no amata. Banga bija vienīgais kandidāts un būs šajā amatā piecus gadus, pēc tam kad 2.jūnijā pārņems pilnvaras. Līdz pēdējam laikam Banga bija finanšu investīciju firmas \"General Atlantic\" viceprezidents. Viņa pirmais lielais izaicinājums, visticamāk, būs PB vispārējā reforma, ko globālā organizācija jau tagad cenšas īstenot. Baidens apsveica Bangu, norādot, ka viņš palīdzēs PB vadīt pareizajā virzienā. Jaunais PB vadītājs liks lielu uzsvaru uz klimata izmaiņām un spēlēs svarīgu lomu, lai pulcētu kopā sabiedrisko un privāto sektoru un īstenotu nepieciešamās \"fundamentālās izmaiņas attīstības finansējumā\", norādīja Baidens.", "link": "https://www.delfi.lv/bizness/37293360/bankas_un_finanses/55490446/pasaules-bankas-prezidenta-amata-apstiprinats-adzajs-banga"},
{"title": "ECB cels likmes, bet prognozes par paaugstinājuma tempu šoreiz dalās", "category": "Finanses", "body": "Ceturtdien gaidāma kārtējā Eiropas Centrālās bankas (ECB) sanāksme, kurā visdrīzāk atkal tiks celtas likmes, tomēr ekonomistu prognozes, par to, cik lielā mērā likme tiks paaugstināta, šoreiz nav vairs tik viennozīmīgas. ECB ir palielinājusi noguldījumu likmi no -0,5% pagājušajā vasarā līdz 3% martā. Amatpersonas ir paziņojušas, ka šonedēļ cer vienoties par vēl vienu palielinājumu, vienlaikus piebilstot, ka jaunākie dati noteiks, vai tie pieturēsies pie 50 bāzes punktu pieauguma vai kāpumu palēninās līdz 25 bāzes punktiem.", "link": "https://www.delfi.lv/bizness/37293360/bankas_un_finanses/55485550/ecb-cels-likmes-bet-prognozes-par-paaugstinajuma-tempu-soreiz-dalas"},
{"title": "Četras reizes gadā izmaksās dividendes. 'DelfinGroup' viesojas 'Nākotnes kapitālā'", "category": "Finanses", "body": "Regulāra dividenžu izmaksa ir viens no veidiem, kā \" DelfinGroup \" ik ceturksni parūpējas par saviem investoriem, viesojoties raidījumā \" Nākotnes kapitāls \", saka uzņēmuma vadītājs Didzis Ādmīdiņš. “Mēs pagājušogad diezgan labi spējām pieaudzēt biznesa apjomus. Pēc peļņas pirms nodokļiem mēs pieaugām par 42%,” saka uzņēmuma vadītājs Ādmīdiņš. \"DelfinGroup\" ambīcijas ir lielas un uzņēmums vēlas attīstīties. Konkrētus nākotnes plānus Ādmīdiņš neatklāj, taču norāda, ka vēlas attīstīt un ieviest inovācijas katrā no trim galvenajiem biznesa virzieniem – lombarda aizdevums, patēriņa aizdevums un tirdzniecība. Uzņēmums plāno, ka tā kredītportfelis sasniegs 100 miljonus eiro līdz 2025. gadam. Atbildot uz Kuzikova jautājumu, vai uzņēmuma izaugsmes pamatā ir inflācija, Ādmīdiņš atbild apstiprinoši, bet norāda, ka ir arī citi faktori, piemēram, tas, ka patēriņa kredītu tirgus ir mazs pret kopējo ekonomikas apmēru.  Uzņēmuma publiskais akciju piedāvājums 2021. gadā bija veiksmīgs un līdz tā paša gada beigām uzņēmums atmaksāja savu lielāko parādu. “Bet otra būtiska lieta bija tas, ka mēs bijām ļoti gatavi tam, lai izietu kapitāla tirgos,” saka uzņēmuma valdes priekšsēdētājs, skaidrojot, ka iepriekš jau daudzus gadus tika emitētas obligācijas, kas tad arī palīdzēja uzņēmumu sagatavot biržai. Viņš uzskata, ka tas uzņēmumam ļoti palīdz arī iekšienē.  Lai gan pēdējā laikā ievērojami palielinājies akcionāru no Latvijas skaits, proporcija ir ļoti līdzīga tam, kāda tā bija 2021. gadā, kad investoru no Igaunijas bija četras reizes vairāk. Atbildot uz jautājumu, vai latvieši mazāk iegulda, jo nebanku aizdevēji ir nepopulāri, Ādmīdiņš norāda, ka “tas ir laika jautājums”, kad pieaugs investoru no Latvijas skaits. “Mums vajag kļūt labāk redzamiem,” viņš saka.", "link": "https://www.delfi.lv/bizness/37293360/bankas_un_finanses/55483926/cetras-reizes-gada-izmaksas-dividendes-delfingroup-viesojas-nakotnes-kapitala"},
{"title": "Rietumu sankcijas 'iegriezušas' Krievijas naftas peļņai, uzskata pētnieki", "category": "Finanses", "body": "Krievijas ieņēmumi no naftas eksporta šī gada pirmajā ceturksnī samazinājušies par gandrīz trešdaļu, apliecinot, ka Rietumu cenu griesti sāk atstāt ietekmi uz Maskavas tirdzniecību, liecina Kijevas Ekonomikas augstskolas apkopotie naftas pārdošanas dati. Krievijas ieņēmumi no jēlnaftas un rafinētajiem produktiem sasniedza 38,8 miljardus ASV dolāru pirmajā pilnajā ceturksnī pēc tam, kad  G7  un ES decembrī ieviesa cenu griestus. 2022. gada pēdējos trīs mēnešos šie ieņēmumi sasniedza 54,5 miljardus ASV dolāru, raksta “The Financial Times”. Tiek lēsts, ka 75 procentus no krituma izraisa zemāki pārdošanas apjomi un lielākas cenu atlaides Krievijas jēlnaftai. Atlikušie 25% krituma bija saistīti ar zemākām pasaules cenām. “ Delfi Bizness ” jau vēstīja, ka  pērn Rietumu lielvalstis vienojās un decembrī stājās spēka ierobežojums , kas noteica, par kādu summu krievu naftu drīkst iepirkt. Cena tika noteikta 60 ASV dolāri par barelu jēlnaftas. Savukārt šogad ES, G7 un Austrālija vienojās ierobežot cenas arī Krievijas produktiem, kas ražoti no naftas.  Krievija februārī paziņoja par brīvprātīgu ražošanas samazināšanu, reaģējot uz to, ko Krievijas vicepremjers Aleksandrs Novaks nosauca par “kolektīvo rietumvalstu destruktīvo enerģētikas politiku”. “Tā kā ES embargo ir pilnībā stājies spēkā, Krievijai ir kļuvis ļoti grūti novirzīt visu jūras jēlnaftu no vairs neesošā Eiropas tirgus,” sacīja Kijivas institūta vecākais ekonomists Bedžjamins Hilgenstoks.", "link": "https://www.delfi.lv/bizness/37293360/bankas_un_finanses/55475618/rietumu-sankcijas-iegriezusas-krievijas-naftas-pelnai-uzskata-petnieki"},
{"title": "‘Nākotnes kapitāls’: Portfeļa izmaiņas uz 2023. gada astoņpadsmito nedēļu", "category": "Finanses", "body": "Jau trešo nedēļā starp \"Nākotnes Kapitāla\" investoriem atrodas \" SEB  Roboinvestora\" portfelis. Iepriekšējā nedēļā mani ieguldījumi sāk atgūties, un ienesīgums ir uzlabojies par 0,52 procentu punktiem. Lielākais ieguldījumu atdeve šoreiz tika novērota “SEB Active 80F” fondā, kas pirms pāris nedēļām rādīja -2,46%, bet nu izdevās samazināt zaudējumus līdz -1%. \"Diemžēl ETF ienesīgums pasliktinājās. Domāju, ka tas bija pareizs lēmums diversificēt savus ieguldījumus “SEB” fondos un ETF, jo šobrīd viens investīciju instruments kompensē citu,\" saka Kuzikovs. Iepriekšēja nedēļā “S&P 500” indekss saruka par 0,73% jeb 30,54 punktiem. Ceturtdien ASV FRS paaugstināja likmi par 0,25% un ziņoja par iespējamu izaugsmes pauzi. Tiek gaidīts ka ASV centrāla banka sekos līdzi situācijai banku sektorā un finanšu apstākļiem, lai novērtētu likmes celšanas ietekmi uz ekonomiku. FRS priekšsēdētājs Džeroms Pauels atzīmēja, ka, neskatoties uz ekonomiskajām problēmām, FRS neatkāpsies no cīņas pret inflāciju. Taču akciju tirgotāji viņa vārdiem netic un sagaida straujāku likmju samazināšanu recesijas draudu dēļ. Baltijas biržas galvenais indekss nedēļas laikā pieredzēja gan nelielu kāpumu, gan kritumu. Taču nedēļa tika noslēgta ar nelielu 0,12% pieaugumu. Savukārt mēneša griezumā pieaugums ir pārsniedzis jau 1,2%. Tas ir pozitīvi, ņemot vērā, ka ārzemju finanšu tirgi turpina gan kāpumus gan kritumus. Kriptovalūtu tirgū būtiski pozitīvi notikumi nav novērojami. \"Bitcoin\", kas ir galvenais šī tirgus barometrs cena turpina svārstīties starp 25-29 tūkstošiem dolāru par vienu monētu atkarībā no tirdzniecības biržas un platformas. Investori gaida procentu likmju kāpuma beigas. Kopīga situācija ar Kuzikova akcijām ir šāda: Iepriekšēja nedēļā sešas akcijas rādīja vērtību pieaugumu, bet 10 akciju cenas nokrita. Lielāko izaugsmi parādīja ETF BATT (+0,14%) un AAPL (+0,11%). Lielākais kritums bija DIS (-0,12%) un MOS (-0,32%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Iepriekšēja nedēļā pilnībā pārdevu ETF \"VUSA\" un turpināju pirkt Latvijas krājobligācijas. Kopīgas investīcijas krājobligācijas jau ir 200 eiro, arī šonedēļ veikšu pirkumu. Turpinu arī katru nedēļu ieguldīties akcijas. Pēc investīcijām finanšu segmentā, nākamas investīcijas ies tehnoloģiju segmentā.” \"Vienlaicīgi ar šim investīcijām domāju mainīt savu portfeli. Tam ir vairāki iemesli, bet galvenais ir, ka daudzi investori runā par potenciālu recesiju ASV. Tāpēc gribu palielināt obligāciju apjomu savā portfelī. Pagaidām izvēlēšos tikai Latvijas krājobligācijas. Vienlaicīgi man joprojām pieder akcijas par kurām es maz, ko zinu, tas ir BATT un MOS. Tā arī ir slikta prakse, turēt akcijas par kuru biznesu jūs neko nesaprotat. Mans plāns pārdod arī šis akcijas un sadalīt atlīkušo naudu starp citām akcijām. Pēc tam es domāšu par to lai palielinātu akciju skaitu ar kādu jauno nozari, jo portfelī būs tikai 14 akcijas, kas arī nav labi priekš veselīgas diversifikācijas,\" raksta Kuzikovs \"Pēc ilgākiem laikiem manā Baltijas portfelī parādījās jauna akcija - \"VIRŠI-A\". Nākamajās nedēļās nauda tiks ieguldīta P2P nozarē,\" saka Vilūns.", "link": "https://www.delfi.lv/bizness/37293360/bankas_un_finanses/55494428/nakotnes-kapitals-portfela-izmainas-uz-2023-gada-astonpadsmito-nedelu"},
{"title": "ECB turpina celt likmes", "category": "Finanses", "body": "Ceturtdienas sanāksmē Eiropas Centrālā banka (ECB) paaugstināja visas trīs galvenās procentu likmes par 25 bāzes punktiem.  Tādējādi bāzes jeb galveno refinansēšanas operāciju procentu likme pieaugusi līdz 3,75%.  Aizdevumu iespējas uz nakti procentu likme pieaugusi līdz 4%, bet noguldījumu iespējas uz nakti procentu likme pieaugusi līdz 3,25%. Jaunās likmes būs spēkā no 10. maija. Šī ir jau septītā sanāksme kopš pagājušā gada jūlija, kad ECB lemj par likmes paaugstināšanu.", "link": "https://www.delfi.lv/bizness/37293360/bankas_un_finanses/55489088/ecb-turpina-celt-likmes"},
{"title": "Meksika, Čīle un Dienvidāfrika – kurp aizplūst Latvijas iedzīvotāju pensiju līdzekļi", "category": "Finanses", "body": "Pēdējo gadu laikā Latvijas pensiju 2. līmeņa ieguldījumi lēnām aizplūst prom no Latvijas – ja pirms pieciem gadiem Latvijā bija ieguldīts vairāk nekā miljards pensiju naudas, tad tagad, neskatoties uz kopējā līdzekļu apjoma pieaugumu, tas sarucis līdz 658 miljoniem eiro. Kā liecina apkopotie dati par to, kur izvietota Latvijas pensiju nauda, iecienītākās valstis pensiju pārvaldniekiem ir Īrija un Luksemburga, taču vērojams, ka pēdējo gadu laikā pamazām aug aizvien attālāku un eksotiskāku valstu skaits un īpatsvars ieguldījumos. Varēja labāk Pandēmijas ietekmē pensiju 2. līmeņa ienesīgums vairākus ceturkšņus pēc kārtas piedzīvoja kritumu, un pērnā gada pensiju plānu rezultāti liecināja, ka ne vienmēr tiek izvēlēta pareizā stratēģija, lai pielāgotos tirgus apstākļiem, taču jaunākie dati uzrāda, ka gada sākumā plānu rezultāti spējuši atgūties. Tiesa gan, vērtējot ilgtermiņā, rezultāti nav spīdoši, turklāt aktīvo un konservatīvo plānu vidējais ienesīgums pagaidām būtiski neatšķiras.", "link": "https://www.delfi.lv/bizness/37293360/bankas_un_finanses/53214927/meksika-cile-un-dienvidafrika-kurp-aizplust-latvijas-iedzivotaju-pensiju-lidzekli"},
{"title": "Kopējie nodokļu parādi Latvijā sarukuši līdz 848,8 miljoniem eiro", "category": "Finanses", "body": "Latvijā šogad aprīļa sākumā kopējie nodokļu parādi, ieskaitot aktuālos, apturētos parādus un atmaksas termiņa pagarinājumus, bija 848,765 miljonu eiro apmērā, kas ir par 2,9% mazāk nekā mēnesi iepriekš un par 3,2% mazāk nekā gada sākumā, liecina Valsts ieņēmumu dienesta ( VID ) dati. Tostarp parādi valsts pamatbudžetam 2023.gada aprīļa sākumā bija 401,226 miljonu eiro apmērā, kas ir kritums par 3,8% salīdzinājumā ar marta sākumu, parādi pašvaldību budžetiem veidoja 278,116 miljonus eiro, kas ir par 1,7% mazāk nekā mēnesi iepriekš, bet sociālās apdrošināšanas iemaksu parādi bija 169,423 miljonu eiro apmērā, kas ir samazinājums par 2,8%. Aktuālie parādi, kuriem tiek aprēķināta nokavējuma nauda, 2023.gada 1.aprīlī veidoja 58,2% no kopējās parādu summas jeb 494,085 miljonus eiro. Tāpat VID dati liecina, ka par nepiedzenamiem šogad 1.aprīlī bija atzīti parādi 2,307 miljonu eiro apmērā - šie parādi izveidojušies likvidējamiem uzņēmumiem līdz likvidācijas procedūras pabeigšanai. Savukārt atbilstoši normatīviem par piedzenamiem šogad aprīļa sākumā bija atzīti parādi 491,778 miljonu eiro apmērā, tostarp par reāli piedzenamiem atzīti parādi 213,734 miljonu eiro apmērā, bet par reāli nepiedzenamiem - 278,045 miljonu eiro apmērā. No parādiem, kas atzīti par reāli nepiedzenamiem, par 278,034 miljoniem eiro parādniekiem nav naudas līdzekļu un mantas, uz ko vērst piedziņu, savukārt piedziņas noilgums iestājies parādiem 10 100 eiro apmērā. Atmaksas termiņa pagarinājumi šogad 1.aprīlī bija piešķirti parādiem kopumā 123,695 miljonu eiro apmērā, kas ir par 12,4% mazāk nekā gada sākumā. Savukārt apturēto parādu summa, kam pārtraukta nokavējuma naudas aprēķināšana, aprīļa sākumā bija 230,985 miljoni eiro - šo summu veidoja par maksātnespējīgiem atzītu uzņēmumu parādi. 2023.gada 1.janvārī Latvijā kopējie nodokļu parādi bija 876,776 miljonu eiro apmērā.", "link": "https://www.delfi.lv/bizness/37293360/bankas_un_finanses/55499712/kopejie-nodoklu-paradi-latvija-sarukusi-lidz-848-8-miljoniem-eiro"},
{"title": "Anulēta 'Rietumu Asset Management' ieguldījumu pārvaldes sabiedrības licence", "category": "Finanses", "body": "Pēc akciju sabiedrības \"Rietumu Asset Management\" ieguldījumu pārvaldes sabiedrības lūguma  Latvijas Bankas  uzraudzības komiteja anulējusi tai 2014. gadā izsniegto licenci ieguldījumu pārvaldes pakalpojumu sniegšanai, ziņo Latvijas Banka. Šāds lēmums pieņemts, ievērojot \"Rietumu Asset Management\" ieguldījumu pārvaldes sabiedrības lēmumu izbeigt savu darbību un lūgumu anulēt tai izsniegto licenci ieguldījumu pārvaldes pakalpojumu sniegšanai. Akciju sabiedrība \"Rietumu Asset Management\" ieguldījumu pārvaldes sabiedrība ir pilnībā nokārtojusi saistības pret tās fondu ieguldītājiem un citiem klientiem, proti, visi finanšu instrumentu portfeļa individuālās pārvaldīšanas līgumi ar visiem tās klientiem ir izbeigti un ir pabeigta fonda \"Rietumu Asset Management Fund\" un divu tā apakšfondu \"Rietumu Asset Management Fixed Income Investment Grade USD\" un \"Rietumu Asset Management Fixed Income High Yield USD\" likvidācija.", "link": "https://www.delfi.lv/bizness/37293360/bankas_un_finanses/55570088/anuleta-rietumu-asset-management-ieguldijumu-parvaldes-sabiedribas-licence"},
{"title": "Latvijas valsts meži dividendēs valstij izmaksās 162,5 miljonus eiro", "category": "Finanses", "body": "AS \" Latvijas valsts meži \" (LVM) no pērnā gada peļņas valstij izmaksās 203,1 miljonu eiro, tostarp 162,5 miljonus eiro dividendēs par valsts kapitāla izmantošanu, un 40,6 miljonus eiro uzņēmuma ienākuma nodoklī, liecina LVM publicētā informācija. LVM ziņo, ka akcionāru sapulcē apstiprināts auditētais gada pārskats, apstiprinot, ka LVM apgrozījums pērn bija 566,6 miljoni eiro, bet peļņa - 242,2 miljoni eiro. LVM skaidro, ka ieņēmumu pieaugumu ietekmēja koksnes sortimentu pārdošanas cenas. Pērn strauji pieauga pieprasījums pēc koksnes produktiem Eiropā un pasaulē, būtiski palielinot koksnes pārdošanas cenas arī Latvijā, līdz ar to aizvadītajā gadā vidējā apaļkoksnes sortimentu cena bija par 44% augstāka nekā gadu pirms tam. Vienlaikus LVM atzīmē, ka šogad ir vērojams koksnes cenu kritums. LVM kapitāldaļu turētājs, Zemkopības ministrijas (ZM) valsts sekretārs Raivis Kronbergs atzinīgi vērtēja uzņēmuma darbu, novērtējot LVM pienesumu valsts budžetam kā lielāko no visiem valstij piederošajiem uzņēmumiem. Jau ziņots, ka LVM provizoriskais apgrozījums 2022.gadā bija 566,577 miljoni eiro, kas ir par 39,8% vairāk nekā gadu iepriekš, bet kompānijas peļņa pirms nodokļu nomaksas palielinājās divas reizes - līdz 258,485 miljoniem eiro. LVM vienīgais īpašnieks ir valsts, bet akciju turētāja ir Zemkopības ministrija.", "link": "https://www.delfi.lv/bizness/37293360/bankas_un_finanses/55602636/latvijas-valsts-mezi-dividendes-valstij-izmaksas-162-5-miljonus-eiro"},
{"title": "Jelena: ASV parāda griesti tiks sasniegti 5. jūnijā", "category": "Finanses", "body": "ASV  valsts parāda griesti tiks sasniegti 5.jūnijā, nevis 1.jūnijā, kā tika uzskatīts līdz šim, piektdien paziņoja Savienoto Valstu finanšu ministre  Dženeta Jelena . Līdz ar to galīgais termiņš, līdz kuram republikāņiem un demokrātiem jāpanāk vienošanās par parāda griestu paaugstināšanu vai pagaidu atcelšanu, lai izvairītos no valsts defolta, ir pagarināts par četrām dienām. \"Delfi Bizness\" jau rakstīja, ka,  nepanākot vienošanos par parāda griestu pacelšanu, sekas var būt negatīvas ne tikai pašai ASV, bet arī Eiropai un citiem reģioniem . Tomēr Jelena vēstulē Kongresa Pārstāvju palātas spīkeram republikānim Kevinam Makartijam brīdināja, ka, \"gaidot līdz pēdējam brīdim, lai palielinātu vai uz laiku atceltu parāda limitu, var nodarīt būtisku kaitējumu biznesa un patērētāju pārliecībai, paaugstināt īstermiņa aizņemšanās izmaksas nodokļu maksātājiem un negatīvi ietekmēt Savienoto Valstu kredītreitingu\". Makartijs žurnālistiem teica, ka sarunās ir progress, tomēr piebilda, ka vienošanās vēl nav panākta. Amerikāņu mediji vēsta, ka sarunu dalībnieki iecerējuši vienoties par parāda griestiem nākamajiem diviem gadiem, lai parāda griestu jautājums nebūtu atkal jārisina pirms nākamgad paredzētajām prezidenta vēlēšanām. Jau ziņots, ka starp republikāņiem un demokrātiem notiek sarunas par ASV parāda griestu paaugstināšanu, lai izvairītos no defolta, kas radītu katastrofālas sekas ekonomikai. Jelena maija sākumā brīdināja, ka ASV jau 1.jūnijā varētu apsīkt finanšu līdzekļi un valsts varētu piedzīvot parāda maksājumu defoltu, ja Kongress nepaaugstinās vai uz laiku neatcels parādsaistību griestus. ASV parādsaistību griesti pašlaik ir 31,4 triljoni dolāru. Valsts parādsaistību griesti kopš 1960. gada kopumā tikuši paaugstināti, pagarināti vai pārskatīti 78 reizes. Kongresa republikāņi apmaiņā pret balsīm parādsaistību griestu pacelšanai pieprasa būtiski samazināt izdevumus un veikt izmaiņas prezidenta Džo Baidena politikā, tostarp attiecībā uz studentu kredītu dzēšanas programmu un videi draudzīgās enerģijas nodokļu atlaidēm. Demokrāti pret to iebilst.", "link": "https://www.delfi.lv/bizness/37293360/bankas_un_finanses/55603440/jelena-asv-parada-griesti-tiks-sasniegti-5-junija"},
{"title": "KNAB: 'Rīgas satiksmes' iepirkumā neizdevās identificēt kukuļu galasaņēmējus pašvaldībā", "category": "Finanses", "body": "Vērienīgajā nesen izbeigtajā pašvaldības uzņēmuma \" Rīgas satiksme \" transportlīdzekļu iepirkuma krimināllietā, visticamāk, kukuļos maksātās summas tika pārskaitītas uz kontiem Ķīnā, taču izmeklēšanā neizdevās identificēt, kuras pašvaldības amatpersonas ir kukuļu gala saņēmēji, liecina Korupcijas novēršanas un apkarošanas biroja ( KNAB ) lēmums par lietas izbeigšanu. LETA jau rakstīja, ka kriminālprocess tika sākts saistībā ar trim \"Rīgas satiksmes\" veiktajiem iepirkumiem - par 2016.gada zemās grīdas tramvaju iepirkumu, kura kopējā summa bija 62 597 477 eiro, 2013.gada iepirkumu par trolejbusu piegādi, kura kopējā summa bija 131 646 135 eiro, kā arī 2013.gadā veikto iepirkumu par autobusu piegādi, kura kopējā summa bija 75 808 297 eiro. Jau iepriekš izskanējis, ka saskaņā ar likumsargu aizdomām par katru Rīgai piegādāto trolejbusu, autobusu un tramvaju kukuļos maksāti vidēji 5-7%, tādējādi kukuļos varētu būt samaksāti 13,5-20 miljoni eiro. Likumsargiem sākotnēji bija aizdomas, ka transportlīdzekļu iepirkuma līgumi sadārdzināti par miljoniem eiro. Trolejbusu piegādes līgums sadārdzināts par vismaz par 6,5 miljoniem eiro, autobusu līgums sadārdzināts par vismaz 4,9 miljoniem eiro, bet tramvaju iegādes līgums - par vismaz 3,1 miljonu eiro, liecina KNAB lēmums. Tajā teikts, ka kriminālprocesā sākotnēji iegūtā informācija norādīja uz reālu iespēju, ka notika kukuļdošana un kukuļņemšana, sadārdzinot iepirkumus un vēlāk sadārdzinājuma daļu iegūstot atpakaļ kā kukuļa maksājumus, tostarp veicot arī noziedzīgi iegūto līdzekļu legalizāciju lielā apmērā. KNAB bija aizdomas, ka par nepieciešamajām darbībām vienojās Rīgas domes un \"Rīgas satiksmes\" atbildīgās amatpersonas, ar \"Rīgas satiksmi\" saistītu uzņēmumu pārstāvji, kā arī Čehijas un Polijas uzņēmumu amatpersonas. Starptautiskās sadarbības rezultātā identificēti konti Ķīnas Tautas Republikā un Ķīnas Tautas Republikas Honkongas īpašajā administratīvajā apgabalā, uz kuriem tika pārskaitītas, visticamāk, kukuļos maksātās naudas summas. Saistībā ar nepieciešamību noskaidrot finanšu līdzekļu plūsmu tika nosūtīti vairāki tiesiskās palīdzības lūgumi. Šogad martā birojā saņemta Ķīnas Tautas Republikas Honkongas īpašā administratīvā apgabala kompetentas iestādes atbilde uz biroja tiesiskās palīdzības lūgumu. Lai arī Honkongas īpašā administratīvā apgabala kompetentā iestāde uzskata, ka lūgums ir izpildīts, atbilde ir formāla un netika saņemta visa tiesiskās palīdzības lūgumā pieprasīta informācija. Atbilde no Ķīnas Tautas Republikas uz 2021.gada tiesiskās palīdzības lūgumiem nav saņemta, un, ņemot vērā šogad martā birojā saņemtajā atbildē norādīto, ka lūgums ir izpildīts, ir izsmelti visi starptautiskās sadarbības mehānismi nepieciešamās informācijas iegūšanai. Izmeklēšanā netika iegūti pierādījumi, kas ārpus saprātīgām šaubām norādītu uz inkriminēto noziedzīgo nodarījumu izdarīšanu no aizdomās turēto personu puses, turklāt finanšu izmeklēšanā neizdevās identificēt, kuras amatpersonas ir kukuļu gala saņēmēji, kādā tieši veidā kukuļi nonākuši līdz to saņēmējiem, un kādas personas atbalstīja noziedzīgi iegūto līdzekļu finanšu plūsmas izveidi. Tāpat nebija iespējams konstatēt naudas līdzekļu legalizācijā izmantojamus uzņēmumus un arī tās veikšanā iesaistītās personas, kuras, visticamāk, dažādās pakāpēs bija iesaistītas noziedzīgi iegūto līdzekļu shēmu izveidē, finanšu plūsmas organizēšanā, uzturēšanā, kā arī nepieciešamās dokumentācijas sagatavošanā. Jau ziņots, ka KNAB šonedēļ pēc vairāku gadu izmeklēšanas nolēmis izbeigt vērienīgo pašvaldības uzņēmuma \"Rīgas satiksme\" transportlīdzekļu iepirkuma krimināllietu. Šajā lietā bija iesaistīts bijušais \"Rīgas satiksmes\" valdes priekšsēdētājs Leons Bemhens, tramvaju un trolejbusu ražotāja \"Škoda Transportation\" amatpersona Vladislavs Kozaks, uzņēmējs Māris Martinsons, uzņēmējs Edgars Teterovskis, viņa dzīvesbiedre un Kozaka savulaik vadītā, nu jau likvidētā uzņēmuma \"Tram Servis Riga\" valdes locekle Elīna Kokina. Lietā bija iesaistīti arī ilggadējais partijas \"Gods kalpot Rīgai\" biedrs, uzņēmējs Aleksandrs Krjačeks un bijušais \"Rīgas satiksme\" Infrastruktūras uzturēšanas un attīstības departamenta direktors Igors Volkinšteins, taču viņi jau devušies mūžībā. Aizturēšanas un apcietināšanas šajā lietā norisinājās 2018.gada nogalē. Daļu lietā apcietināto personu vēlāk atbrīvoja pret drošības naudu, bet pārējos apcietinātos atbrīvoja bez drošības naudas noteikšanas. Kopējais noteiktais drošības naudas apmērs bija 870 000 eiro. Neraugoties uz minēto pirmstiesas izmeklēšanas laikā iegūtā informācija kalpojusi par pamatu četru citu KNAB kriminālprocesu uzsākšanai, no kuriem trīs noslēgušies ar ierosinājumiem sākt kriminālvajāšanu. Tāpat KNAB iegūto informāciju pārsūtījis atbilstoši kompetencei izvērtēšanai Valsts policijai, Valsts ieņēmumu dienestam, Eiropas Prokuratūrai un Eiropas birojam krāpšanas apkarošanai. Neatkarīgi no KNAB pieņemtā lēmuma Polijas Pretkorupcijas dienests aizvien veicot izmeklēšanu savā sāktajā kriminālprocesā.", "link": "https://www.delfi.lv/bizness/37293360/bankas_un_finanses/55603450/knab-rigas-satiksmes-iepirkuma-neizdevas-identificet-kukulu-galasanemejus-pasvaldiba"},
{"title": "Baidens un republikāņi principā vienojušies par ASV parāda griestu paaugstināšanu", "category": "Finanses", "body": "ASV  prezidents  Džo Baidens  un republikāņi principā panākuši vienošanos par valsts parāda griestu paaugstināšanu, lai izvairītos no valsts defolta, sestdienas vakarā paziņoja prezidents un Kongresa Pārstāvju palātas spīkers republikānis Kevins Makartijs. Savienoto Valstu parādsaistību griesti pašlaik ir 31,4 triljoni dolāru. Par kādu summu tie tiks paaugstināti, pagaidām netiek atklāts. Plānots, ka Kongress balsos par vienošanos trešdien, 31.maijā. ASV Finanšu ministrija aplēsusi, ka ASV valsts parāda griesti tiktu sasniegti 5.jūnijā. Baidens paziņoja, ka vienošanās ir labas ziņas amerikāņu tautai, jo tā novērsīs potenciāli katastrofisku defoltu, kas novestu pie ekonomikas recesijas un miljoniem zaudētu darbavietu. Makartijs, kurš sestdien sazvanījās ar Baidenu, lai panāktu vienošanos, norādīja, ka vēl ir daudz darāmā, bet pauda pauda pārliecību, ka šī vienošanas ir laba. Lai ļautu valdībai turpināt aizņemties naudu un saglabāt maksātspēju, valsts parādsaistību griesti kopš 1960.gada kopumā tikuši paaugstināti, pagarināti vai pārskatīti 78 reizes. Parasti tas notiek bez lielas politiskās stīvēšanās, taču šogad Kongresa republikāņi apmaiņā pret balsīm parādsaistību griestu pacelšanai pieprasīja būtiski samazināt izdevumus un veikt izmaiņas Baidena politikā, tai skaitā attiecībā uz studentu kredītu dzēšanas programmu un videi draudzīgās enerģijas nodokļu atlaidēm. Demokrāti pret to iebilda. Taču, pēc visa spriežot, abas puses ir nedaudz piekāpušās. Par sarunām informēts avots atklāja, ka vienošanas paredz parāda griestu palielināšanu uz diviem gadiem, kas nozīmē, ka 2024.gadā, kad ASV paredzētas prezidenta vēlēšanas, šādas sarunas nebūs nepieciešamas. Taču nav paredzēti lieli izdevumu samazinājumi, ko vēlējās republikāņi, bet ar aizsardzību nesaistītie izdevumi nākamgad faktiski paliks nemainīgi un 2025.gadā pieaugs tikai par 1%, atklāja avots.", "link": "https://www.delfi.lv/bizness/37293360/bankas_un_finanses/55605390/baidens-un-republikani-principa-vienojusies-par-asv-parada-griestu-paaugstinasanu"},
{"title": "Puse uzņēmumu šogad plāno samazināt izmaksas, liecina aptauja", "category": "Finanses", "body": "Neraugoties uz augsto inflāciju un izmaksu sadārdzināšanos, Baltijas valstu mazie un vidējie uzņēmēji joprojām ir noskaņoti optimistiski. Kā liecina \" Luminor \" bankas veiktā mazo un vidējo uzņēmumu aptauja, lielākā daļa Baltijas uzņēmēju pērnā gada biznesa rezultātus vērtē pozitīvi vai neitrāli, turklāt divas trešdaļas no viņiem prognozē, ka šī gada laikā uzņēmuma pārdošanas apjomi palielināsies vai saglabāsies nemainīgi. Tajā pašā laikā, neraugoties uz pozitīvajām iecerēm, puse respondentu atzīst, ka šogad plāno samazināt savas izmaksas. Salīdzinot 2021. un 2022. gada biznesa rezultātus, vairāk nekā 77% Baltijas mazo un vidējo uzņēmēju aizvadītā gada rezultātus novērtēja kā pozitīvus vai neitrālus. Latvijas uzņēmumu vadītāji visbiežāk norāda, ka biznesa rezultāti bijuši neitrāli (39%), kamēr 37% tos vērtē kā pozitīvus. Vienlaikus vispozitīvāk Baltijā ir noskaņoti Igaunijas uzņēmēji – gandrīz puse jeb 45% aptaujāto rezultātus vērtē kā pozitīvus, bet katrs trešais kā neitrālus. Savukārt Lietuvā 40% mazo un vidējo uzņēmumu vadītāju norāda, ka viņu vadītā biznesa rezultāti pērn ir bijuši pozitīvi, bet 38% – neitrāli. Šobrīd Baltijas valstu mazie un vidējie uzņēmēji nejūt būtisku situācijas pasliktināšanos. Uz jautājumu, kāds pārdošanas apjoms tiek sagaidīts šogad, vidēji 67% aptaujāto uzņēmumu Baltijā apgalvo, ka turpmāk paredz tā stabilitāti vai pat pārdošanas apjomu pieaugumu, bet mazāk nekā 17% respondentu prognozē samazinājumu. Visoptimistiskāk šajā jautājumā ir noskaņoti Lietuvas uzņēmēji, no kuriem 36% sagaida pārdošanas apjomu pieaugumu, bet 37% – stabilitāti. Savukārt Latvijā pārdošanas apjomu stabilitāti šogad paredz 38% mazo un vidējo uzņēmumu, bet 27% aptaujāto uzņēmēju sagaida pārdošanas apjomu pieaugumu. Vienlaikus lielākā daļa uzņēmēju atzīst, ka šogad plāno ietaupīt vai samazināt savus izdevumus. Latvijā 46% aptaujāto uzņēmēju apgalvo, ka šogad izmaksas tiks samazinātas, kamēr katrs piektais to neplāno darīt, bet katrs trešais vēl nav pieņēmis lēmumu šajā jautājumā. \"Lai gan ekonomiskās svārstības un pārmaiņas parasti visvairāk skar mazos un vidējos uzņēmumus, šī segmenta pārstāvji spēj ātri pielāgoties apstākļiem un apgūt jaunus biznesa segmentus vai noieta kanālus. Mūsu veiktā aptauja apliecina, ka tieši Latvijas uzņēmēji visvairāk ir spējuši pielāgoties un attīstīt savus biznesa plānus – 34% mazo un vidējo uzņēmumu vadītāju atzīst, ka šogad plāno paplašināt savu biznesu, kamēr pārējās divās Baltijas valstīs to norāda vidēji 28% aptaujāto. Kopumā līdz šim šo uzņēmumu segmentā Baltijas valstīs nav novērotas kritiskas pārmaiņas, kas ļauj ticēt tam, ka šis gads krasi neietekmēs uzņēmējdarbības vidi un uzņēmumiem izdosies saglabāt stabilitāti. Arī mēs ikdienā daudz strādājam ar uzņēmējiem, konsultējot par optimālu finanšu pārvaldību un piemērotību, lai uzņēmums spētu veiksmīgi attīstīties un veiksmīgāk pielāgoties mainīgajiem apstākļiem. Tomēr, lai gan dati ieskicē neitrālu un pat nedaudz optimistisku ainu, realitātē mēdzam sastapties ar nogaidošu uzņēmēju viedokli,\" saka \"Luminor\" mazo un vidējo uzņēmumu apkalpošanas vadītājs Mareks Gurauskas. Kā liecina \"Luminor\" veiktā aptauja, aptuveni piektā daļa Baltijas mazo un vidējo uzņēmumu vēl nav pieņēmuši lēmumu par turpmāko paplašināšanos. Latvijā šādu atbildi norāda 22% aptaujāto uzņēmēju, kamēr 44% atzīst, ka paplašināt biznesu šogad neplāno. * Luminor aptauja veikta sadarbībā ar pētījumu aģentūru \"Norstat\", 2023. gada aprīļa beigās aptaujājot 750 mazo un vidējo uzņēmumu vadītājus Latvijā, Lietuvā un Igaunijā.", "link": "https://www.delfi.lv/bizness/37293360/bankas_un_finanses/55607432/puse-uznemumu-sogad-plano-samazinat-izmaksas-liecina-aptauja"},
{"title": "Notiks investīciju kompānijas 'Frigate' akcionāru sapulce", "category": "Finanses", "body": "Šodien plkst.10 Rīgā, Vaļņu ielā, notiks investīciju kompānijas AS \"Frigate\" akcionāru sapulce, teikts uzņēmuma paziņojumā biržai \" Nasdaq Riga \". Akcionāru sapulces darba kārtībā ir 2022.gada pārskata apstiprināšana, lēmuma pieņemšana par 2022.gada peļņas izlietojumu, kā arī revidenta ievēlēšana 2023.gada pārskatu revīzijai. Jau ziņots, ka \"Frigate\" apgrozījums pagājušajā gadā bija 214 282 eiro, kas ir par 32% mazāk nekā 2021.gadā, vienlaikus kompānijas zaudējumi palielinājās divas reizes un sasniedza 396 386 eiro. \"Frigate\" ir starptautiska uzņēmumu grupa, kas šobrīd darbojas Šveicē, Luksemburgā un Latvijā un sniedz pakalpojumus dažādās investīciju jomās atbilstoši klientu vajadzībām. \"Frigate\" piedāvā plašu pakalpojumu klāstu, kas dod iespēju ieguldītājiem piekļūt vērtspapīriem - ieguldījumu konsultācijas, portfeļu pārvaldīšana, pasūtījumu izpilde klientiem, strukturēti produkti dažādiem klientu veidiem, investīciju darījumu dokumentācijas pārvaldība un palīdzība uzņēmumiem piesaistīt līdzekļus kapitāla tirgos. Kompānija reģistrēta 2015.gadā, un tās pamatkapitāls ir 560 000 eiro. Pēc \"Frigate\" sniegtās informācijas, kompānijas akcionāri ir Nils Olovs Torjnijs Danhils (51%), Aleksandrs Ļetovaļcevs (15%), Dmitrijs Solovjovs (15%), Armands Bušs (10%) un Pāvels Dušins (9%). \"Frigate\" akcijas ir iekļautas biržas \"Nasdaq Riga\" alternatīvajā tirgū \"First North\".", "link": "https://www.delfi.lv/bizness/37293360/bankas_un_finanses/55607704/notiks-investiciju-kompanijas-frigate-akcionaru-sapulce"},
{"title": "Krāj mājās vai kontā: teju puse iedzīvotāju Latvijā cenšas veidot uzkrājumus", "category": "Finanses", "body": "46% Latvijas iedzīvotāju, kuriem ir iespēja veidot uzkrājumus, izvēlas to darīt skaidrā naudā vai savā ikdienas bankas kontā. Vienlaikus Latvijā fiksēts lielākais iedzīvotāju skaits Baltijā, kuriem uzkrājumu nav vispār, liecina bankas \" Citadele \" maijā veiktā iedzīvotāju aptauja. Lielākā daļa iedzīvotāju Baltijas valstīs naudu uzkrāj savā ikdienas kontā – šādu praksi piekopj 40% Lietuvā, 29% Latvijā un tikpat Igaunijā. Vēl 17% Latvijas iedzīvotāju krāj skaidrā naudā, savukārt Igaunijā un Lietuvā šādi uzkrājumus veido attiecīgi 15% un 19%. Aptaujas dati liecina, ka tas visbiežāk raksturīgs jauniešiem vecumā līdz 29 gadiem un iedzīvotājiem vecumā no 50 – 59 gadiem. Krāt bankā noguldījumā Baltijas valstīs izvēlas vien katrs desmitais jeb 11% Latvijas un  Lietuvas  iedzīvotāju un 9% – Igaunijā. Latvijā šo izvēli visbiežāk veic jaunie pieaugušie, vadītāji, biroja darbinieki, kā arī tie, kas ik mēnesi pelna 1500 eiro un vairāk. Investēšanu uzņēmumu akcijās, līdzīgi kā tas bijis līdz šim, joprojām visplašāk izmanto  Igaunijas  iedzīvotāji (16%), kuri to dara vairāk nekā divas reizes plašākā skaitā nekā Latvijā (7%). Lietuvā akciju tirgos iegulda 12%. Dalība akciju tirgos izteikti simpatizē tiem iedzīvotājiem, kuri vēl nav sasnieguši 40 gadu vecumu. Tikmēr interese par investīcijām obligācijās ir salīdzinoši neliela – Latvijā tas aktuāli 2%, Lietuvā 3%, Igaunijā 4% iedzīvotāju. Vairāk par obligācijām cilvēki gatavi ieguldīt naudu vērtslietās, ko dara 3% Latvijā, 4% Igaunijā un 5% Lietuvā, liecina aptaujas dati. Katrs trešais iedzīvotājs jeb 32% Latvijā atklāj, ka viņiem uzkrājumu nav un šobrīd tos izveidot nevar. Visbiežāk šādi atbildējuši iedzīvotāji Latgalē un Kurzemē, kā arī tie, kuru ikmēneša ienākumi ir zem 550 eiro. Igaunijā līdzīgā situācijā atrodas 31%, bet Lietuvā – 23% aptaujāto. Reprezentatīvu iedzīvotāju aptauju par Baltijas iedzīvotāju finanšu uzkrājumu veidošanu banka \"Citadele\" kopā ar pētījumu aģentūru \"Norstat\" veica 2023. gada maijā, tiešsaistē visās Baltijas valstīs aptaujājot vairāk nekā 1000 interneta lietotājus vecumā no 18 līdz 74 gadu vecumam.", "link": "https://www.delfi.lv/bizness/37293360/bankas_un_finanses/55558750/kraj-majas-vai-konta-teju-puse-iedzivotaju-latvija-censas-veidot-uzkrajumus"},
{"title": "'Nākotnes kapitāls': Portfeļa izmaiņas uz 2023. gada divdesmit pirmo nedēļu", "category": "Finanses", "body": "Jau pirms divām nedēļām \"SEB Roboinvestors\" pirmo reizi uzrādīja pozitīvo rezultātu. Šīs nedēļas laikā rezultāti gan pasliktinājās, bet tie joprojām ir pozitīvi atšķirība no pārējiem \"Nākotnes kapitāla\" portfeļiem. Pagājušajā nedēļā \"S&P 500\" indekss pieauga par 14,67 punktiem jeb +0,35%. Līdz trešdienai tas krita, bet piektdien, kad tika paziņots ka Republikāņi un Demokrāti ASV  valdībā nonākuši pie vienošanas par valsts parāda griestu palielinājumu , tas pieauga. Tas noteikti īstermiņā pozitīvi ietekmēs tirgus izaugsmi, bet nesamazinās inflāciju un FRS būs jāturpina savu stratēģiju ar likmju celšanu. Baltijas tirgus pēdējos mēnešos ir faktiski nekustīgs. Šķietami, investori gaida, kad beigsies inflācija un kad kopējais noskaņojums pasaules tirgos uzlabosies. Tas bija novērojams arī pagājušajā nedēļā. Kā vēsta aģentūra \"LETA\", Rīgas biržas indekss \"OMX Riga\" šonedēļ palielinājās par 0,34%. Viļņas biržas indekss par 0,02%, savukārt \"OMX Tallinn\" samazinājās par 1,03%. Kopējais Baltijas biržu indekss \"OMX Baltic Benchmark GI\" šonedēļ samazinājās par 0,49%. Arī kriptovalūtu pasaulē nekas aizraujošs nenotiek - tirgus faktiski stagnē un \"zelta standarts\" \"Bitcoin\" turpina nelielus kāpumus un kritumus dažus tūkstošu dolāru par vienu vienību amplitūdā. Kopīga situācija ar Kuzikova akcijām ir šāda: Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: BATT bija pēdējais ETF un šos līdzekļus investēšu obligācijās. Paralēli arī turpinu sekot savai stratēģijai un iegādājos NEE un SHEL. Šonedēļ turpinu naudu no ETF investēt krājobligācijās, bet 50 eiro investēšu nākamajā segmentā - pārtikas segmentā, raksta investors. \"Visticamāk, ka turpināšu iegādāties Baltijas uzņēmumu akcijas, sevišķi to, kas ir negatīvā zonā, ar cerību izlīdzināt zaudējumus,\" saka Vilūns.", "link": "https://www.delfi.lv/bizness/37293360/bankas_un_finanses/55607488/nakotnes-kapitals-portfela-izmainas-uz-2023-gada-divdesmit-pirmo-nedelu"},
{"title": "ASV šoreiz izdevies izvairīties no defolta", "category": "Finanses", "body": "ASV prezidents  Džo Baidens  un Kongresa Pārstāvju palātas spīkers republikānis Kevins Makartijs svētdienas vakarā panākuši galīgo vienošanos par valsts parāda griestiem, kas dod iespēju izvairīties no valsts defolta. Likumprojekts, par kuru panākta vienošanās, paredz parāda griestus atcelt līdz 2025. gada 1. janvārim, lai pie šī jautājuma nebūtu jāatgriežas nākamgad, kad notiks prezidenta vēlēšanas. Savukārt ar aizsardzību nesaistītie izdevumi nākamgad paliks faktiski nemainīgi un 2025. gadā pieaugs tikai par 1%. Baidens žurnālistiem Baltajā namā norādīja, ka vienošanās atbrīvo no \"katastrofiska defolta draudiem, aizsargā mūsu grūti nopelnīto un vēsturisko ekonomikas atlabšanu un (..) ir kompromiss, kas nozīmē, ka neviens nav saņēmis visu, ko gribējis\". Plānots, ka Kongresa Pārstāvju palāta balsos par likumprojektu balsos trešdien, bet pēc tam to izskatīs Senāts. ASV  Finanšu ministrija  bija aplēsusi, ka ASV valsts parāda griesti, kas pašlaik ir 31,4 triljoni dolāru, tiktu sasniegti 5.jūnijā. Līdz šim datumam nepanākot risinājumu, iestātos valsts defolts. Lai ļautu valdībai turpināt aizņemties naudu un saglabāt maksātspēju, valsts parādsaistību griesti kopš 1960.gada kopumā tikuši paaugstināti vai uz laiku atcelti 78 reizes. Parasti tas notiek bez lielas politiskās stīvēšanās, taču šogad Kongresa Pārstāvju palātas republikāņi apmaiņā pret balsīm pieprasīja būtiski samazināt izdevumus, bet demokrāti pret to iebilda. Pārstāvju palātā vairākums ir republikāņiem, bet Senātā - demokrātiem.", "link": "https://www.delfi.lv/bizness/37293360/bankas_un_finanses/55606868/asv-soreiz-izdevies-izvairities-no-defolta"},
{"title": "Grafisko karšu ražotāja 'Nvidia' akciju cenas kāpj; piedāvās jaunus MI risinājumus", "category": "Finanses", "body": "Divu stundu ilgā prezentācijā Taivānā \"Nvidia Corporation\" izpilddirektors Džensens Hangs iepazīstināja ar jaunu produktu un pakalpojumu sēriju, kas būs cieši saistīti ar mākslīgo intelektu (MI). Plašajā klāstā ietilpst jauns robotikas dizains, spēļu iespējas, reklāmas pakalpojumi un tīkla tehnoloģijas. Iespējams, ka svarīgākais jauninājums ir darbs pie superdatoru platformas \"DGX GH200\", kas, kā apgalvo kompānija, ļaus radīt nākamos \" ChatGPT \", raksta \"Bloomberg\". Paziņojums uzsver \"Nvidia\" pāreju no datorgrafikas mikroshēmu ražotāja uz uzņēmumu, kas atrodas MI uzplaukuma centrā. Pagājušajā nedēļā Hangs sniedza satriecošu pārdošanas prognozi pašreizējam ceturksnim — gandrīz par 4 miljardiem ASV dolāru virs analītiķu aplēsēm —, ko veicināja pieprasījums pēc mikroshēmām, kas apstrādā MI. Uzņēmuma akcijas sasniedza rekordaugstu līmeni un aizveda \"Nvidia\" līdz triljona dolāru novērtējuma robežas — pirmo reizi mikroshēmu ražotāju nozarē. Pirmdien prezentācijā Hangs apgalvoja, ka tehnoloģiju nozares tradicionālā mikročipu arhitektūra vairs neuzlabojas pietiekami ātri, lai tiktu galā ar sarežģītiem skaitļošanas uzdevumiem. Lai pilnībā izmantotu mākslīgā intelekta potenciālu, klienti arvien vairāk pievēršas paātrinātām skaitļošanas un grafikas apstrādes vienībām jeb GPU, piemēram, \"Nvidia\" ražotajiem. \"The Washington Post\" raksta, ka akciju cenas straujais pieaugums nozīmē, ka \"Nvidia\" ir vairāk vērta nekā \"Tesla\" un \" Facebook \", kuru vērtība ir attiecīgi 584,7 miljardi un 647,6 miljardi ASV dolāru. Videokaršu ražotājs atrodas tieši aiz lielākajiem tehnoloģiju uzņēmumiem - \" Apple \", \" Google \", \" Microsoft \" un \" Amazon \".", "link": "https://www.delfi.lv/bizness/37293360/bankas_un_finanses/55608148/grafisko-karsu-razotaja-nvidia-akciju-cenas-kapj-piedavas-jaunus-mi-risinajumus"},
{"title": "Baltijas biržās pirmdien lielākais apgrozījums bija ar 'LHV Group' akcijām", "category": "Finanses", "body": "Ar \"LHV Group\" akcijām veikti 406 darījumi par 277 460 eiro. Vērtspapīru kontus mainīja 79 851 akcija, kuru cena pirmdien palielinājās par 0,43% - no 3,475 eiro līdz 3,49 eiro par akciju. Otrajā vietā pēc apgrozījuma bija tirdzniecība ar Igaunijas enerģētikas uzņēmuma \" Enefit  Green\" akcijām, ar kurām veikti 453 darījumi par 227 308 eiro. Vērtspapīru kontus mainīja 48 454 akcijas, kuru cena pirmdien palielinājās par 0,6% - no 4,658 eiro līdz 4,686 eiro par akciju. Savukārt trešajā vietā bija tirdzniecība ar Igaunijas bankas \"Coop Pank\" akcijām, ar kurām veikti 344 darījumi par 207 880 eiro. Vērtspapīru kontus mainīja 79 401 akcija, kuru cena pirmdien palielinājās par 0,38%% - no 2,6 eiro līdz 2,61 eiro par akciju. No Latvijas uzņēmumiem vislielākais apgrozījums - 9104 eiro - bija ar nebanku kreditētāja \" DelfinGroup \" akcijām. Vērtspapīru kontus 85 darījumos mainīja 6606 akcijas, kuru cena pirmdien palielinājās par 0,36% - no 1,375 eiro līdz 1,38 eiro par akciju. Kopumā Baltijas regulētajā tirgū pirmdien veikts 3561 darījums par 1 535 709 eiro. Baltijas Alternatīvajā tirgū \"First North\" pirmdien veikti 188 darījumi par 23 865 eiro.", "link": "https://www.delfi.lv/bizness/37293360/bankas_un_finanses/55609954/baltijas-birzas-pirmdien-lielakais-apgrozijums-bija-ar-lhv-group-akcijam"},
{"title": "Visi pakalpojumi vienuviet. 'Revolut' grib kļūt par 'finanšu superlietotni'", "category": "Finanses", "body": "\"Revolut\" 2015. gadā Lielbritānijā dibināja krievu un ukraiņu izcelsmes uzņēmēji Niks Storonskis un Vlads Jatsenko kā finanšu tehnoloģiju lietotni ātru maksājumu un vienkāršu, neformālu norēķinu veikšanai. Kopš tā laika uzņēmums ir izaudzis līdz sešiem tūkstošiem darbinieku un 2021. gadā pirmo reizi kopš dibināšanas sāka pelnīt.  Šobrīd \"Revolut\" lietotāju skaits tuvojas 30 miljoniem un galvenā lietotāju bāze (apmēram 20 miljoni) ir Eiropā. Latvijā \"Revolut\" ir 280 tūkstoši klientu, Lietuvā   440 tūkstoši, bet Igaunijā   80 tūkstoši klientu. 2018. gadā \"Revolut\" saņēma bankas licenci Lietuvā, un tieši Viļņā atrodas uzņēmuma galvenais Eiropas birojs, kurā strādā vairāk nekā 250 cilvēku. \"Revolut Securities\" izpilddirektors Rolands Juteika intervijā ar \"Delfi Bizness\" atklāj, ka uzņēmums plāno ieviest arvien vairāk finanšu pakalpojumus.", "link": "https://www.delfi.lv/bizness/37293360/bankas_un_finanses/55564354/visi-pakalpojumi-vienuviet-revolut-grib-klut-par-finansu-superlietotni"},
{"title": "Investori bažīgi; akciju cenas gan kāpj, gan krīt", "category": "Finanses", "body": "Akciju cenas Āzijas un  Eiropas  biržās pirmdien mainījās bez vienotas tendences pirms šonedēļ ASV Kongresā gaidāma balsojuma par ASV valsts parāda griestu pacelšanu, kas ļautu ASV izvairīties no defolta. Parīzes un Frankfurtes biržās tirdzniecības sesija sākās ar akciju cenu kāpumu, bet noslēdzās, abu biržu indeksiem samazinoties par 0,2%. Londonas birža un  Volstrīta  bija slēgtas, jo Lielbritānijā un ASV bija brīvdienas. Tokijas  biržas indekss pieauga par 1,0%, Šanhajas biržas indekss kāpa par 0,3%, bet Honkongas biržas indekss saruka par 1,0%. ASV prezidents  Džo Baidens  un Kongresa Pārstāvju palātas spīkers republikānis Kevins Makartijs svētdienas vakarā panāca galīgo vienošanos par valsts parāda griestiem, kas dod iespēju izvairīties no valsts defolta. Likumprojekts, par kuru panākta vienošanās, paredz parāda griestus atcelt līdz 2025.gada 1.janvārim, lai pie šī jautājuma nebūtu jāatgriežas nākamgad, kad notiks prezidenta vēlēšanas. Savukārt ar aizsardzību nesaistītie izdevumi nākamgad paliks faktiski nemainīgi un 2025.gadā pieaugs tikai par 1%. Plānots, ka Kongresa Pārstāvju palāta balsos par likumprojektu balsos trešdien, bet pēc tam to izskatīs Senāts. ASV Finanšu ministrija bija aplēsusi, ka ASV valsts parāda griesti, kas pašlaik ir 31,4 triljoni dolāru, tiktu sasniegti 5.jūnijā. Līdz šim datumam nepanākot risinājumu, iestātos valsts defolts. \"Mums nevajadzētu gaidīt [šī likumprojekta] vieglu pieņemšanu [Kongresā],\" sacīja \"ACY Securities\" galvenais ekonomists Klifords Benets. ASV biržu indeksi \"Dow Jones Industrial Average\", \"Standard & Poor's 500\" un \" Nasdaq  Composite\" pirmdien nemainījās, jo ASV bija brīvdiena un Ņujorkas birža bija slēgta. Londonas biržas indekss FTSE 100 pirmdien nemainījās un bija 7627,20 punkti, Frankfurtes biržas indekss  DAX  kritās par 0,2% līdz 15 952,73 punktiem, bet Parīzes biržas indekss CAC 40 samazinājās par 0,2% līdz 7303,81 punktam. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 0,2% līdz 72,51 ASV dolāram par barelu. \"Brent\" markas jēlnaftas cena Londonas biržā saruka par 0,5% līdz 76,60 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien pieauga par 0,17% līdz 24,56 eiro par megavatstundu. Eiro vērtība pret ASV dolāru pirmdien kritās no 1,0725 līdz 1,0715 dolāriem par eiro, britu mārciņas vērtība pret ASV dolāru pieauga no 1,2350 līdz 1,2359 dolāriem par mārciņu, bet ASV dolāra vērtība pret Japānas jenu samazinājās no 140,59 līdz 140,27 jenām par dolāru. Eiro vērtība pret britu mārciņu saruka no 86,84 līdz 86,70 pensiem par eiro.", "link": "https://www.delfi.lv/bizness/37293360/bankas_un_finanses/55611084/investori-bazigi-akciju-cenas-gan-kapj-gan-krit"},
{"title": "Cilvēki pelna daudz par maz, lai dzīvotu nodrošinātas vecumdienas", "category": "Finanses", "body": "Lai pavadītu finansiāli nodrošinātus pensijas gadus, vidēji pusei Baltijas iedzīvotāju vajadzētu vairāk nekā 70% no šī brīža ienākumiem, tikai 4% aptaujāto varētu iztikt ar mazāk nekā pusi ienākumu. Latvijas iedzīvotāji biežāk nekā pārējo Baltijas valstu iedzīvotāji uzskata, ka finansiālai stabilitātei vecumdienās viņiem būtu nepieciešami vēl lielāki ienākumi nekā šobrīd, liecina  Luminor  bankas veiktā iedzīvotāju aptauja*. Pensionējoties vairāk ienākumu nekā šobrīd vēlētos saņemt katrs piektais jeb 21% Latvijas iedzīvotāju, kamēr Lietuvā un Igaunijā attiecīgi 12% un 10%. Lietuvas iedzīvotāji biežāk nekā citu Baltijas valstu iedzīvotāji domā, ka viņiem pietiktu ar 71-80% no šī brīža ienākumiem pensijā – šādu atbildi atzīmē 18% lietuviešu, kamēr Latvijā un Igaunijā līdzvērtīgs skaits jeb 10% respondentu. Katram ceturtajam Baltijas iedzīvotājam (26%) ir bijis grūti atbildēt uz šo jautājumu. \"Diemžēl iedzīvotāju vēlmes ir tālu no realitātes, īpaši Latvijā. Salīdzinot neto mēnešalgu pret vidējo valsts pensiju, OECD 2020. gada dati liecina, ka tā sauktais aizvietojamības koeficients bija 55,3%. Tas nozīmē, ka valsts pensija nenodrošina tādus ienākumus, kas iedzīvotājiem sagādātu finansiālas ērtības un drošības sajūtu. Turklāt jāņem vērā, ka nodokļus maksājošu darbspējīgo iedzīvotāju, no kuriem notiek valsts pensiju izmaksa, turpinās samazināties. Tāpēc nevajadzētu paļauties tikai uz valsts atbalstu, un jau laikus ir jāsāk veikt savi uzkrājumi vecumdienām. Uzkrājuma veidi var būt ļoti dažādi – iemaksas pensiju 3. līmenī, uzkrājumi krājkontā, investīcijas nekustamajā īpašumā vai ieguldījumi akciju vai obligāciju tirgū. Svarīgākais, lai uzkrājumi tiktu veikti un patiešām kalpotu kā drošības spilvens, sasniedzot seniora gadus,\" saka \"Luminor\" aktīvu pārvaldīšanas un pensiju daļas vadītājs Baltijā Atis Krūmiņš. Ienākumus pensionējoties, kas pārsniegtu 70% no šī brīža ieņēmumiem izteiktāk vēlētos Latvijas iedzīvotāji vecuma grupā no 30 līdz 39 gadiem nekā citās vecuma grupās. Savukārt ar ienākumiem, kas būtu līdz 50% no šī brīža ienākumiem, biežāk varētu iztikt iedzīvotāji vecuma grupā no 40 līdz 49 gadiem. Ienākumus apmērā 71-80% no šī brīža ienākumiem kā pietiekošus, sasniedzot pensijas vecumu, visbiežāk norāda iedzīvotāji ar augstāko izglītību un vadītāji. Aptauja liecina, ka iedzīvotāji, kuri šobrīd saņem ienākumus līdz 1000 eiro uz vienu ģimenes locekli, visbiežāk uzskata, ka pensionējoties viņiem būtu nepieciešami lielāki ienākumi nekā līdz šim, savukārt tiem, kuri šobrīd saņem vairāk nekā 1000 eiro mēnesī, biežāk nekā citiem pietiktu ar 91-100% no šī brīža ienākumiem. Lielāks finansējums būtu nepieciešams arī tiem respondentiem, kas nav precējušies vai ir šķīrušies.", "link": "https://www.delfi.lv/bizness/37293360/bankas_un_finanses/55611104/cilveki-pelna-daudz-par-maz-lai-dzivotu-nodrosinatas-vecumdienas"},
{"title": "Ēnu ekonomikas īpatsvars Latvijā pērn – 26,5%", "category": "Finanses", "body": "Salīdzinoši vairāk ēnu ekonomikas apjoms 2022. gadā ir mazinājies Igaunijā: par 1 procentpunktu, salīdzinot ar 2021. gadu, sasniedzot 18% no IKP. Savukārt Lietuvā 2022. gadā ēnu ekonomikas apjoms ir pieaudzis par 2,7 procentpunktiem un sasniedz 25,8% no IKP. Lietuvā šis ir augstākais ēnu ekonomikas apjoma rādītājs kopš 2009. gada, kad tika uzsākts ēnu ekonomikas Baltijas valstīs pētījums. Kopumā, jaunākie pētījuma rezultāti norāda, ka ēnu ekonomikas apjoms Lietuvā ir pietuvinājies ēnu ekonomikas līmenim Latvijā, savukārt Igaunijā ēnu ekonomika ir izteikti mazāka. \"Jau vairāk nekā desmit gadus veidojot ēnu ekonomikas indeksu Baltijas valstīs, uzsveram, ka ir svarīgi lai pie ēnu ekonomikas mazināšanas tiktu pieiets gudri un kompleksi. Piemēram, nodrošinot koordināciju starp dažādām ministrijām un to pakļautībā esošām iestādēm, datu apmaiņu un savietojamību, kā arī spēju rast jaunākus, modernākus risinājumus cīņai pret ēnu ekonomiku. Esam uzsvēruši arī to, ka ēnu ekonomiku nav iespējams mazināt tikai ar represīvām metodēm,\" saka pētījuma autors, SSE Riga profesors Dr. Arnis Sauka. \"Proti, lai arī tas ir sarežģītāk un var prasīt vairāk laika, politikas veidotājiem tomēr ir jāiegulda daudz lielāks darbs, lai veicinātu uzņēmēju vēlēšanos nodokļus maksāt labprātīgi. Piemēram, pašiem politikas veidotājiem demonstrējot efektīvāku nodokļu izlietošanu uzņēmēju un plašākas sabiedrības interesēs, kā arī caurskatāmāku valsts un pašvaldības iestāžu darbību, piemēram, bez korupcijas ēnas. Joprojām būtu arī jāstrādā pie tā, lai sabiedrības acīs tiktu taisnīgāk un arī ātrāk iztiesāti korupcijas un citi ekonomikas noziegumi, kā arī jāturpina darbs pie uzņēmējiem draudzīgākas, paredzamākas biznesa vides, t.sk. nodokļu politikas. Pretējā gadījuma neredzu iemeslus, kāpēc ēnu ekonomika Latvijā turpmākajos gados varētu mazināties,\" uzsver Sauka. Pētījuma rezultāti liecina, ka Latvijā un Igaunijā nozīmīgākā ēnu ekonomikas komponente 2022. gadā bija aplokšņu algas, kas Latvijā veido 46,7% no kopējās ēnu ekonomikas, bet Igaunijā - 44,5%. Neuzrādītie ieņēmumi Latvijā 2022. gadā veido 29% no kopējās ēnu ekonomikas, bet neuzrādīto darbinieku komponente - 24,3%. Neuzrādītie darbinieki, Igaunijā, 2022. gadā, veido 28% no kopējās ēnu ekonomikas, bet neuzrādītie ieņēmumi 27,5%. Savukārt Lietuvā, 2022. gadā nozīmīgākā ēnu ekonomikas komponente bija neuzrādītie ieņēmumi 36,5% no kopējās ēnu ekonomikas, kurai seko aplokšņu algas 34% un neuzrādīto darbinieku komponente 29,5%. Vidējās algas daļa (%), ko uzņēmēji slēpj no valsts, jeb aplokšņu algas, 2022. gadā Latvijā, salīdzinājumā ar 2021. gadu, pieauga par 1,2 procentpunktiem un sasniedza 25,0%. Šis ir augstākais aplokšņu algu apjoms Latvijā kopš 2013. gada. Vēl lielāks aplokšņu algu pieaugums 2022. gadā ir vērojams Lietuvā, kur, salīdzinājumā ar 2021. gadu, aplokšņu algas ir palielinājušās par 3,8 procentpunktiem, sasniedzot 20%. Savukārt Igaunijā aplokšņu algas 2022. gadā ir nedaudz mazinājušās - par 0,2 procentpunktiem un sasniedz 16,8%. Tādējādi, aplokšņu algu apjoms joprojām ir izteikti lielāks Latvijā, lielā mērā izskaidrojot arī kopējās ēnu ekonomikas atšķirības, sevišķi starp Latviju un Igauniju. Ienākumu (peļņas) neuzrādīšanas jomā, 2022. gadā, salīdzinoši ar 2021. gadu vērojams samazinājums gan Latvijā, gan Igaunijā. Proti, vidējā ienākumu daļa (%), ko uzņēmēji slēpj no valsts, 2022. gadā Latvijā bija 16,3% (samazinājums par 2,3 procentpunktiem salīdzinājumā ar 2021. gadu), bet Igaunijā 11,1% (samazinājums par 1,0 procentpunktiem). Lietuvā, salīdzinājumā ar 2021. gadu, ienākumu neuzrādīšana palielinājusies par 2,9 procentpunktiem un 2022. gadā sasniedz 19,7%. Lietuvā 2022. gadā vērojams pieaugums arī darbinieku neuzrādīšanas apjomā (vidējais % no darbinieku kopskaita, kas tiek nodarbināti bez līguma), proti, +5,5 procentpunkti salīdzinājumā ar 2021. gadu, sasniedzot 14,4%. Tādējādi, visās trīs ēnu ekonomikas galvenajās kompenentēs, šie ir augstākie rādītāji Lietuvā, kopš tiek mērīts ēnu ekonomikas apjoms Baltijas valstīs. Darbinieku neuzrādīšanas apjoms 2022. gadā, salīdzinoši ar 2021. gadu, ir nedaudz pieaudzis arī Latvijā, sasniedzot 11,1% (+0,4 procentpunkti), bet samazinājies Igaunijā līdz 9,5% (-1,0 procentpunkti). Papildus mērījumiem attiecībā uz reģistrēto uzņēmumu iesaistīšanos ēnu ekonomikā, pētījuma autori aprēķina arī nereģistrētās uzņēmējdarbību proporciju Baltijas valstīs. Saskaņā ar aplēsēm, preču vai pakalpojumu daudzums no kopējā apjoma, ko sniedz nereģistrētie uzņēmēji Latvijā, Lietuvā un Igaunijā 2022. gadā bija attiecīgi, 8,5%, 9,5% un 6,3%. Atbilstoši pētījuma rezultātiem, vispārējais kukuļdošanas līmenis (procents no ienākumiem, ko firmas maksā neoficiālos maksājumos lai \"nokārtotu lietas\") 2022. gadā, salīdzinājumā ar 2021. gadu, ir samazinājies Lietuvā (-1,9 procentpunkti) un Igaunijā (-0,6 procentpunkti), un attiecīgi bija 10,4% un 6,4%. Latvijā vispārējais kukuļdošanas līmenis 2022. gadā sasniedza 9,4%, kas ir pieaugums par 0,2 procentpunktiem salīdzinājumā ar 2021. gadu. Pētījuma rezultāti arī parāda, ka visās Baltijas valstīs 2022. gadā, salīdzinoši ar 2021. gadu, ir nedaudz samazinājies vidējais % no līguma summas, lai nodrošinātu valsts pasūtījumu. Proti, Latvijā vērojams samazinājums par 0,1 procentpunktiem, sasniedzot 7,9%, Lietuvā samazinājums par 1,1 procentpunktiem, sasniedzot 6,6%, bet Igaunijā samazinājums par 1,9 procentpunktiem, šai ēnu ekonomikas komponentei samazinoties līdz 2,1%. Visaugstākais ēnu ekonomikas līmenis 2022. gadā Latvijā ir vērojams Rīgas reģionā un Vidzemē. Nozaru griezumā visaugstākais ēnu ekonomikas īpatsvars Latvijā joprojām ir būvniecības nozarē. Kā uzsver Profesors Arnis Sauka: \"Ja kopš 2015. gada, ēnu ekonomika būvniecības nozarē Latvijā samazinājās - 40,0% 2015. gadā, 38,5% 2016. gadā, 35,2% 2017. gadā, 34,1% 2018. gadā, 30,7% 2019. gadā un 28,7% 2020. gadā, tad 2021. gadā nozarē bija vērojams ēnu ekonomikas pieaugums līdz 31,2%. Savukārt 2022. gadā ēnu ekonomikas apjoms būvniecībā, salīdzinājuma ar 2021. gadu, palielinājās vēl par 3,3 procentpunktiem un pieauga līdz 34,5%.\" Ēnu ekonomikas apjoms 2022. gadā mazumtirdzniecībā Latvijā sasniedza 30,5% (29,8% 2021. gadā), pakalpojumu sektorā - 28,6% (27,5% 2021. gadā), ražošanā - 23,9% (25,0% 2021. gadā), bet vairumtirdzniecībā - 20,5% (24,4% 2021. gadā). Attiecībā uz attieksmi, uzņēmumi Baltijas valstīs joprojām ir relatīvi apmierināti ar Valsts ieņēmumu dienesta (VID) darbību. Skalā no 1-5, kur 5 nozīmē ļoti lielu apmierinātību, 2022. gadā apmierinātība ar VID Latvijā sasniedz 3,60 (3,60 arī 2021. gadā), bet Lietuvā - 3,61 (3,56: 2021. gadā) un Igaunijā 3,81 (3,74: 2021.gadā). Pētījuma rezultāti liecina, ka 2022. gadā, salīdzinoši ar 2021. gadu, visās Baltijas valstīs palielinājusies uzņēmēju apmierinātība ar valsts nodokļu politiku: no 2,70 uz 2,76 Latvijā; no 2,81 uz 2,99 Lietuvā; no 3,02 uz 3,13 Igaunijā. Pieaugusi arī uzņēmēju apmierinātība ar biznesa likumdošanas kvalitāti: Latvijā no 2,98 2021. gadā, uz 3,11 2022. gadā; Lietuvā: no 2,89 uz 2,97, bet Igaunijā: no 3,25 uz 3,44. Savukārt apmierinātība ar valdības atbalstu uzņēmējiem Latvijā, 2022. gadā, saglabājusies 2021. gada līmenī: 2,89 no 5.0. Igaunijā tā pieaugusi no 2,51 uz 2,70, bet Lietuvā samazinājusies no 2,91 uz 2,86. Tāpat pētījuma rezultāti parāda, ka lai arī jaunāki un mazāki uzņēmumi proporcionāli vairāk iesaistās ēnu aktivitātēs, nekā lielāki un vecāki uzņēmumi, kopējais pienesums ēnu ekonomikas apjoma veidošanā ir tieši lielākiem uzņēmumiem (ar vairāk par 50 darbiniekiem un gada apgrozījumam pārsniedzot EUR 500'000.0). Šāda tendence ir tieši saistīta ar to, ka lielākie uzņēmumi, lai arī ēnu ekonomikā iesaistās proporcionāli mazāk, tomēr apgroza daudz lielākus finanšu līdzekļus. Vērtējot jaunākos ēnu ekonomikas datus, profesors Sauka atzīst, ka: \"Ņemot vērā, ka ēnu ekonomikas apjoms Latvijā nemazinās jau ilgāku laiku, būtu nopietni jāpārdomā pieeja tās mazināšanā. Kopējais ēnu ekonomikas apjoms norāda uz ilgstoši nerisinātām problēmām, kas nav problēmas tikai kādas vienas vai vairāku nozares ietvaros - mēs redzam, ka galvenie ēnu ekonomikas cēloņi un dzinuļi pēc būtības ir līdzīgi. Tāpēc, pretēji politikas veidotāju iepriekš praktizētajai pieejai ēnu ekonomikas mazināšanā koncentrēties uz atsevišķām nozarēm, piemēram būvniecības vai veselības nozarēm, sākumā būtu jāievieš jau iepriekš pieminētie horizontālie pasākumi, kas ir būtiski uzņēmējdarbības vides un uzņēmēju nodokļu morāles jeb vēlmes labprātīgi maksāt nodokļus uzlabošanai. Lai spētu īstenot šādus sarežģītus pasākumus un spētu ieviest izmaiņas ēnu ekonomikas dinamikā, būtu jāsāk tieši ar kopējās valsts pārvaldes kapacitātes stiprināšanu, lai ar sarežģītiem problēmjautājumiem strādātu iespējami kvalificētāki cilvēki. Tas ir svarīgi ne tikai ēnu ekonomikas mazināšanai, bet arī daudzu citu problēmjautājumu risināšanai, t.sk. veselības un izglītības sistēmas pilnveidošanai.\"", "link": "https://www.delfi.lv/bizness/37293360/bankas_un_finanses/55611426/enu-ekonomikas-ipatsvars-latvija-pern-26-5"},
{"title": "Vidējā darba samaksa šogad pieaugusi diezgan strauji", "category": "Finanses", "body": "2023. gada 1. ceturksnī mēneša vidējā bruto darba samaksa valstī par pilnas slodzes darbu bija 1462 eiro, liecina  Centrālās statistikas pārvaldes  (CSP) dati. Salīdzinot ar 2022. gada 1. ceturksni, mēneša vidējā alga palielinājās par 160 eiro jeb 12,3%. Samaksa par vienu nostrādāto stundu pirms nodokļu nomaksas pieauga līdz 9,18 eiro jeb par 5,2%. 2023. gada 1. ceturksnī salīdzinājumā ar 2022. gada 4. ceturksni mēneša vidējā bruto darba samaksa pieauga par 1,3%, bet stundas samaksa samazinājās par 1,7%, darba samaksas fondam paliekot nemainīgam, bet nostrādātajām stundām pieaugot par 1,7%. 2023. gada janvārī valstī noteiktā minimālā alga palielinājās no 500 līdz 620 eiro par pilnas slodzes darbu jeb par 24%. Mēneša vidējā darba samaksa pēc nodokļu nomaksas – 1071 eiro. Vidējā neto darba samaksa (aprēķināta, izmantojot darba vietā piemērojamos darba nodokļus) bija 1071 eiro jeb 73,2% no bruto algas. Gada laikā tā pieauga par 12,3%, bet, ņemot vērā patēriņa cenu kāpumu, samazinājās par 6,1%, kas liecina par algoto darbinieku pirktspējas krišanos, turklāt piekto ceturksni pēc kārtas. Salīdzinot ar 2022. gada 1.ceturksni, šī gada 1. ceturksnī vidējās neto darba samaksas pārmaiņas ietekmēja arī maksimālā neapliekamā minimuma pieaugums 2022. gada 1. jūlijā no 350 līdz 500 eiro un koeficienta, ko piemēro diferencētā neapliekamā minimuma aprēķinos, palielināšana. Bruto darba samaksas mediāna par pilnas slodzes darbu 2023. gada 1. ceturksnī bija 1 149 eiro. Salīdzinot ar 2022. gada 1. ceturksni (1003 eiro), tā pieauga par 146 eiro jeb 14,5%. Darba samaksas mediāna pēc darba nodokļu nomaksas (neto) šī gada 1. ceturksnī bija 856 eiro, un gada laikā tā pieauga par 14,6%.", "link": "https://www.delfi.lv/bizness/37293360/bankas_un_finanses/55613086/videja-darba-samaksa-sogad-pieaugusi-diezgan-strauji"},
{"title": "Vienā brīvdienā Latvijā neiekasē nodokļus 10 līdz 12 miljonu eiro apmērā, lēš FM", "category": "Finanses", "body": "Vienā brīvdienā Latvijā neiekasē nodokļus 10 līdz 12 miljonu eiro apmērā, informēja  Finanšu ministrijas  (FM) pārstāvji, atsaucoties uz  Ekonomikas ministrijas  (EM) novērtējumu par brīvdienu ietekmi uz iekšzemes kopproduktu (IKP). FM pārstāvji skaidro, ka līdz šim vienas svētku dienas fiskālās ietekmes novērtējumi bija veikti 2014., 2016. un 2018. gadā. Toreiz tie bija saistīti ar jaunas svētku dienas piešķiršanu. Pamatā novērtējumiem bija divi pieņēmumi   EM aprēķini, ka vienas papildu brīvdienas piešķiršanas izmaksas ir no 0,08% līdz 0,1% no IKP, kā arī proporcionalitātes princips, proti, nodokļu ieņēmumi pret IKP nemainās papildu brīvdienas piešķiršanas dēļ, līdz ar to nodokļu ieņēmumi pieaug proporcionāli IKP pieaugumam. FM pārstāvji skaidro, ka fiskālās ietekmes, vērtējot pēc proporcionalitātes principa un pieņemot, ka vienas svētku dienas atcelšana palielinātu IKP par 0,09%, 2023.gadā ir 11,9 miljoni eiro, 2024. gadā   12,6 miljoni eiro, 2025. gadā   13,3 miljoni eiro, bet 2026. gadā   14 miljoni eiro. Tāpat FM atsaucas uz Dānijas piemēru. Ņemot vērā proporcionalitātes principu, tika novērtēts, par cik vajadzētu pieaugt Dānijas IKP, lai nodrošinātu Dānijas valdības paziņoto fiskālo ietekmi uz Dānijas nodokļu ieņēmumiem   ap 403 miljoniem eiro. Pieaugums bija novērtēts 0,243% apmērā. Fiskālās ietekmes, piemērojot minēto pieaugumu Latvijas gadījumam un saglabājot proporcionalitātes principu, Dānijā 2023. gadā būtu 32,2 miljoni eiro, 2024. gadā   34,2 miljoni eiro, 2025. gadā   36,1 miljons eiro, 2026.gadā   37,9 miljoni eiro. FM pārstāvji atzīmē, ka 2014. gada anotācijā par jaunas svētku dienas piešķiršanu, izņemot EM aprēķinus (ap 0,9% no IKP) bija minēti arī Latvijas Darba devēju konfederācijas (LDDK) aprēķini. Pēc LDDK aprēķiniem vienas svētku dienas izmaksas ir 0,4% no IKP. Taču iepriekš LDDK aprēķini nebija izmantoti fiskālās ietekmes novērtēšanā. Ja ņemtu vērā abu institūciju novērtējumus, tad vidējā vērtība būtu 0,245% no IKP, kas ir ļoti tuvu lielumam, kas ir novērtēts Dānijas gadījumā un tiek izmantots Latvijas fiskālo ietekmju aprēķiniem. Savukārt uz jautājumu par papildu izdevumiem no valsts budžeta svētku dienā, 29. maijā, FM pārstāvji norāda, ka tas būs valdības kompetences jautājums. Patlaban FM rīcībā šāda apkopojuma un attiecīgo aprēķinu nav. Jau ziņots, ka Saeima svētdien, 28.maijā, īsi pirms pusnakts nolēma pirmdienu, 29. maiju, pasludināt par svētku dienu par godu Latvijas hokejistu izcīnītajām bronzas medaļām.", "link": "https://www.delfi.lv/bizness/37293360/bankas_un_finanses/55614274/viena-brivdiena-latvija-neiekase-nodoklus-10-lidz-12-miljonu-eiro-apmera-les-fm"},
{"title": "Nebeidzamā cīņa ar ēnu ekonomiku: prātā vairāki risinājumi", "category": "Finanses", "body": "\"Nemainīgi augsts\" – tādiem vārdiem raksturojams ēnu ekonomikas īpatsvars Latvijā pērn. Salīdzinot ar 2021. gadu, pagājušajā gadā tas nokrities tikai par 0,1 procentpunktu un bija 26,5%. Šādi rezultāti nav labi, bet ne pārsteidzoši, otrdien ēnu ekonomikai Latvijā veltītā konferencē secināja tās dalībnieki. Lai situācija uzlabotos, nepieciešamas strukturālas pārmaiņas, ir vienisprātis diskusijas dalībnieki. Valsts ieņēmumu dienesta (VID) ģenerāldirektore Ieva Jaunzeme norādīja, ka dienesta rīcībā ir pietiekami daudz informācijas, lai piekristu, ka situācija ēnu ekonomikā šobrīd patiešām ir tāda, kā secināts pētījumā. Vienlaikus viņa pauda, ka tas nav pārsteigums, jo uzņēmēju organizācijas neesot sajūsmā par VID piedāvātajiem risinājumiem ēnu ekonomikas mazināšanā. Vairāki no tiem šobrīd esot iestrēguši Saeimā. Nav sliktāk, bet nav arī labi \"Par šā gada ēnu ekonomikas indeksu ir viena laba ziņa un viena slikta\", saka finanšu ministrs Arvils Ašeradens. Labā ziņa esot tā, ka ēnu ekonomikas pieaugums pēc Covid-19 krīzes šobrīd Latvijā ir apstājies, bet sliktā ziņa ir tā, ka ēnu ekonomikas īpatsvars vēl aizvien vērtējams kā ļoti augsts.", "link": "https://www.delfi.lv/bizness/37293360/bankas_un_finanses/55613582/nebeidzama-cina-ar-enu-ekonomiku-prata-vairaki-risinajumi"},
{"title": "Slikta investīcija: 'Twitter' nu vērts tikai trešdaļu no Maska samaksātā", "category": "Finanses", "body": "Mikroblogošanas platforma \" Twitter \" tagad ir vērta tikai vienu trešdaļu no tā, ko  Īlons Masks  samaksāja, liecina finanšu pakalpojumu un investīciju pārvaldnieku kompānijas \"Fidelity Investments\" aprēķini. \"Fidelity\" nesen, kā raksta \"Bloomberg\" jau trešo reizi samazināja sava \"Twitter\" ieguldījuma šķietamo vērtību. Proti, tas nozīmē, ka kompānija uzskata, ka daļas varētu pārdot par to vērtību, kādu iepriekš tā bija aplēsusi. Iepriekš kompānija samazināja sava ieguldījuma vērtību jau pērn novembrī. Jāmin, ka pats Masks ir atzinis, ka ir pārmaksājis par \"Twitter\", kuru viņš pērn novembrī iegādājās par 44 miljardiem ASV dolāru. Pavisam nesen viņš teica, ka Twitter ir mazāks par pusi no tā, ko viņš par to samaksāja. \"Fidelity\" aprēķini tagad saka, ka Twitter vērtība kopš miljardieris to iegādājās, ir sarukusi par 33%. Kopš Masks pārņemšanas \"Twitter\" ir piedzīvojis finansiālas grūtības - miljardiera lēmumi un izaicinājumi saistībā ar satura regulēšanu izraisīja reklāmu ieņēmumu samazināšanos par 50%. Mēģinājums atgūt šos ieņēmumus, pārdodot \"Twitter Blue\" abonementus, līdz šim nav izdevies. Marta beigās maksas sistēmai bija reģistrējušies mazāk nekā 1% \"Twitter\" ikmēneša lietotāju. Saskaņā ar \"Bloomberg Billionaires\" indeksu, kas izmanto \"Fidelity\" novērtējumu, Maska ieguldījums \"Twitter\" tagad ir 8,8 miljardu ASV dolāru vērtībā. Jāmin gan, ka neskatoties uz \"Twitter\" problēmām, Maska, kurš regulāri spēkojas par bagātā pasaules cilvēka titulu, bagātība šogad ir pieaugusi par vairāk nekā 48 miljardiem ASV dolāru. Galvenokārt tas ir pateicoties \" Tesla \" akciju cenas pieaugumam. Maija sākumā Masks paziņoja, ka par sociālā tīkla \"Twitter\" uzņēmuma \"X Corp.\" izpilddirektori izraudzījies Lindu Jakkarino no kompānijas \"NBCUniversal\", kura ilgus gadus bijusi cieši saistīta ar reklāmas nozari. Jaunās vadītājas pienākumos būs uzlabot sociālā tīkla pelnītspēju. Masks sacījis, ka paliks atbildīgs par \"Twitter\" produktu dizainu un tehnoloģijām, bet Jakkarino galvenokārt koncentrēsies uz biznesa operācijām. Jakkarino iepriekš strādāja izklaides un mediju kompānijā \"NBCUniversal\" gandrīz 12 gadus.", "link": "https://www.delfi.lv/bizness/37293360/bankas_un_finanses/55615658/slikta-investicija-twitter-nu-verts-tikai-tresdalu-no-maska-samaksata"},
{"title": "'Jaunā banka varētu sapurināt nozari,' uzskata 'Indexo' vadītājs", "category": "Finanses", "body": "\"Naudas Latvijā pietiek,\" saka \" Indexo \" uzņēmuma vadītājs Valdis Siksnis, raidījumā \" Nākotnes kapitāls \" stāstot par to, kā plāno izpildīt akcionāriem solīto un sapurināt stagnējošo banku sektoru Latvijā, kas kavējot arī valsts ekonomisko attīstību. \"Ja mēs runājam par pensiju plāna rezultātiem, tad tie ir vieni no labākajiem tirgū,\" saka Siksnis, atbildot uz jautājumu par to, kā pērn klājies. Viņš norāda, ka, lai gan uzņēmums uzrādīja vairāk nekā miljonu lielus zaudējumus, tas ir ieguldījums. Proti, viņš skaidro, ka uzņēmums varētu ātri vien uzrādīt pozitīvus rezultātus, ja vien pārstātu tērēt klientu piesaistei un izaugsmei, taču tas būtu absolūti tuvredzīgi. \"Kad mēs klientu piesaistām, mums ir izdevumi šobrīd, bet peļņa atnāk vairāku gadu garumā,\" saka \"Indexo\" valdes priekšsēdētājs. Viņš arī piebilst, ka, runājot par pensiju plāniem, par tiem ir jādomā ilgtermiņā. 2022. gads bija slikts, bet desmit vai divdesmit gadu garumā izlīdzinātas sistēmiskas investīcijas globālajos tirgos atmaksājas.", "link": "https://www.delfi.lv/bizness/37293360/bankas_un_finanses/55611090/jauna-banka-varetu-sapurinat-nozari-uzskata-indexo-vaditajs"},
{"title": "Akciju cenas Eiropas biržās krītas, Volstrītā mainās dažādos virzienos", "category": "Finanses", "body": "Tirdzniecībai atsākoties pēc trīs dienu ilgas nedēļas nogales, Parīzes un Londonas biržu indeksi kritās par vairāk nekā 1%, bet Frankfurtes biržas indekss saruka par 0,3%. ASV biržu indekss \"Standard & Poor's 500\" praktiski nemainījās, indekss \"Dow Jones Industrial Average\" nedaudz saruka, bet indekss \" Nasdaq  Composite\" mēreni pieauga. Naftas cenas  kritās par vairāk nekā 4%, tirgus dalībniekiem gaidot ziņas par ASV finanšu situāciju un izvērtējot OPEC+ dalībvalstu konfliktējošos paziņojumus par jaunām ieguves apjomu samazināšanām, kā arī ņemot vērā pazīmes, ka Ķīnā naftas pieprasījums atjaunojas lēnāk, nekā bija gaidīts. ASV prezidents Džo Baidens un Kongresa Pārstāvju palātas spīkers republikānis Kevins Makartijs svētdienas vakarā panāca galīgo vienošanos par valsts parāda griestiem, kas dod iespēju izvairīties no valsts defolta. Likumprojekts, par kuru panākta vienošanās, paredz parāda griestus atcelt līdz 2025.gada 1.janvārim, lai pie šī jautājuma nebūtu jāatgriežas nākamgad, kad notiks prezidenta vēlēšanas. Savukārt ar aizsardzību nesaistītie izdevumi nākamgad paliks faktiski nemainīgi un 2025.gadā pieaugs tikai par 1%. Plānots, ka Kongresa Pārstāvju palāta balsos par likumprojektu balsos trešdien, bet pēc tam to izskatīs Senāts. ASV Finanšu ministrija bija aplēsusi, ka ASV valsts parāda griesti, kas pašlaik ir 31,4 triljoni dolāru, tiktu sasniegti 5.jūnijā. Līdz šim datumam nepanākot risinājumu, iestātos valsts defolts. ASV biržu indekss \"Dow Jones Industrial Average\" otrdien kritās par 0,2% līdz 33 042,78 punktiem, indekss \"Standard & Poor's 500\" nemainījās un bija 4205,52 punkti, bet indekss \"Nasdaq Composite\" pieauga par 0,3% līdz 13 017,43 punktiem. Londonas biržas indekss FTSE 100 otrdien kritās par 1,4% līdz 7522,07 punktiem, Frankfurtes biržas indekss  DAX  saruka par 0,3% līdz 15 908,91 punktam, bet Parīzes biržas indekss CAC 40 samazinājās par 1,3% līdz 7209,75 punktiem. Ņujorkas biržas elektroniskajā tirdzniecībā WTI markas jēlnaftas cena otrdien kritās par 4,4% līdz 69,46 ASV dolāriem par barelu. \"Brent\" markas jēlnaftas cena Londonas biržā saruka par 4,6% līdz 73,54 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 0,48% līdz 24,68 eiro par megavatstundu. Eiro vērtība pret ASV dolāru otrdien pieauga no 1,0708 līdz 1,0739 dolāriem par eiro, britu mārciņas vērtība pret ASV dolāru kāpa no 1,2355 līdz 1,2404 dolāriem par mārciņu, bet ASV dolāra vērtība pret Japānas jenu samazinājās no 140,45 līdz 139,80 jenām par dolāru. Eiro vērtība pret britu mārciņu kritās no 86,66 līdz 86,48 pensiem par eiro.", "link": "https://www.delfi.lv/bizness/37293360/bankas_un_finanses/55615460/akciju-cenas-eiropas-birzas-kritas-volstrita-mainas-dazados-virzienos"},
{"title": "Alga ir atbilstoša vai jāmeklē cits darbs? Vidējā alga dažādās nozarēs un prognozes", "category": "Finanses", "body": "Pēdējā gada laikā vidējā darba samaksa augusi par vairāk nekā 10% – dažās nozarēs kāpums bijis straujāks, dažās ne tik straujš un vienā svarīgā nozarē pat vērojams vidējā atalgojuma samazinājums. Vienlaikus eksperti uzsver, ka, neskatoties uz salīdzinoši straujo pieaugumu, realitātē cilvēku pirktspēja kritusies, jo darba samaksas pieaugums nav spējis tikt līdzi cenu pieaugumam. Tomēr ir nozares, kur atalgojums ir krietni virs vidējā un nozares, kurās darba samaksa pieaug, tādēļ \" Delfi Bizness \" apkopojis šo informāciju, lai piedāvātu saviem lasītājiem salīdzināt savu atalgojumu ar vidējo atalgojumu nozarē, kurā viņi strādā. Savukārt ekonomisti iezīmē esošo situāciju un prognozes par iespējamām darba samaksas izmaiņām turpmāk.", "link": "https://www.delfi.lv/bizness/37293360/bankas_un_finanses/55613770/alga-ir-atbilstosa-vai-jamekle-cits-darbs-videja-alga-dazadas-nozares-un-prognozes"},
{"title": "Latvijas IKP pirmajā ceturksnī nedaudz palielinājies", "category": "Finanses", "body": "2023. gada pirmajā ceturksnī, salīdzinot ar 2022. gada pirmo ceturksni, iekšzemes kopprodukts (IKP) pēc sezonāli un kalendāri nekoriģētajiem datiem salīdzināmajās cenās ir palielinājies par 0,8%, liecina  Centrālās statistikas pārvaldes  (CSP) apkopotie dati. Salīdzinot ar iepriekšējo ceturksni, pēc sezonāli un kalendāri koriģētajiem datiem salīdzināmajās cenās IKP palielinājās par 0,6%. IKP faktiskajās cenās 2023. gada pirmajā ceturksnī bija 9148,7 miljoni eiro. Šā gada pirmajā ceturksnī salīdzinājumā ar iepriekšējā gada attiecīgo periodu kopējās pievienotās vērtības izmaiņas (pieaugums par 0,7%) ietekmēja pakalpojumu nozaru pieaugums par 1,2% un ražojošo nozaru samazinājums par 0,1%. Lauksaimniecības nozares darbība novērtēta ar 1,8% izaugsmi (tajā skaitā, augkopībā pieaugums par 3,8%, bet lopkopībā – par 0,6%). Pieaugums arī zivsaimniecībā – par 9,4%, bet samazinājums mežsaimniecības un mežizstrādes nozarē – par 6,9%. Trešo ceturksni pēc kārtas samazinājums konstatēts apstrādes rūpniecībā – par 4,3%.To ietekmēja kritums lielākajā apstrādes rūpniecības nozarē – koksnes un koka izstrādājumu ražošanā par 11,1% (galvenokārt zāģēšanā, ēvelēšanā un impregnēšanā). Neskatoties uz pieaugumu ūdens apgādē, notekūdeņu, atkritumu apsaimniekošanā un sanācijā (par 6,0%), pārējā rūpniecībā vērojams kritums (par 4,5%), ko ietekmēja samazinājums par 8,2% elektroenerģijā, gāzes apgādē, siltumapgādē un gaisa kondicionēšanā, kā arī ieguves rūpniecībā un karjeru izstrādē (par 25,3%). Pēc ilgstoša samazinājumu perioda būtisks pieaugums (par 17,0%) novērojams būvniecības nozares attīstībā. Izaugsme visās trijās būvniecības nozares apakšnozarēs: ēku būvniecība pieauga par 25,2%, inženierbūvniecības veikto darbu apjoms – par 6,3% un specializēto būvdarbu veikšana – par 13,1%. Tirdzniecības nozarē samazinājums par 10,3%, ko būtiski ietekmēja kritums vairumtirdzniecībā par 27,3%. Pozitīvu ieguldījumu tirdzniecības attīstībā sniedza pieaugums automobiļu un motociklu tirdzniecības un remonta nozarē (par 22,7%). Mazumtirdzniecībā vērojamo samazinājumu (par 1,4%) ietekmēja pārtikas preču mazumtirdzniecības samazinājums par 5,5% un nepārtikas preču mazumtirdzniecības pieaugums par 0,9%. Transporta un uzglabāšanas nozares samazinājumu (par 4,7%) negatīvi ietekmēja samazinājums sauszemes un cauruļvadu transporta darbībā (par 5,7%), ūdens transporta nozares samazinājums par 4,0%, uzglabāšanas un transporta palīgdarbībā – par 6,2%, kā arī pasta un kurjeru darbībā – par 3,5%. Turpretī pozitīvu ieguldījumu transporta un uzglabāšanas nozares attīstībā sniedza gaisa transports – pieaugums par 66,2%. Lielāko pozitīvo ietekmi uz kopējās pievienotās vērtības izaugsmi nodrošināja informācijas un komunikāciju nozaru darbības (pieaugums par 12,2%), ko veicināja apjoma pieaugums, informācijas pakalpojumu sniegšanā par 14,0%, kā arī datorprogrammēšanā un konsultēšanā (par 19,0%), savukārt samazinājums (par 0,7%) vērojams telekomunikāciju pakalpojumu sniegšanā. Finanšu un apdrošināšanas nozares samazinājumu 3,9% apmērā noteica finanšu pakalpojumu nozare un finanšu pakalpojumus un apdrošināšanas darbības papildinošas darbības – kritumi attiecīgi 3,6% un 14,1% apmērā. Savukārt apdrošināšanas darbību un pensiju uzkrāšanas nozarē vērojams pieaugums 7,8% apmērā, kur pieauga bruto parakstītās prēmijas nedzīvības apdrošināšanā un izmaksāto atlīdzību samazinājums privātajos pensiju plānos. Profesionālo, zinātnisko un tehnisko pakalpojumu nozares apjoma pieaugumu par 2,6% sekmēja darbības juridisko un grāmatvedības pakalpojumu sniegšanā (par 10,0%), citu profesionālo, zinātnisko un tehnisko pakalpojumu sniegšanā (par 5,8%), arhitektūras un inženiertehnisko pakalpojumu sniegšanā (par 3,3%), centrālo biroju darbības, konsultēšana komercdarbībā un vadībzinībās saglabājās iepriekšējā gada līmenī. Negatīva ietekme uz nozares attīstību vērojama reklāmas un tirgus izpētes pakalpojumu sniegšanā – samazinājums par 3,2%. Stabilu pieaugumu uzrāda administratīvo un apkalpojošo dienestu pakalpojumu darbības – pieaugums par 7,2%. Vislielākā pozitīvā ietekme nozares attīstībā bija apsardzes pakalpojumu un izmeklēšanas darbībām – kāpums par 15,2%, biroju administratīvajām darbībām (par 14,9%), ēku uzturēšanas un ainavu arhitektu pakalpojumiem (par 14,3%), ceļojumu biroju, tūrisma operatoru rezervēšanas pakalpojumu nozarei (par 8,8%). Negatīva ietekme uz ekonomikas attīstību 1. ceturksnī bija darbaspēka meklēšanā un nodrošināšanā ar personālu – samazinājums par 4,9%. Produktu nodokļu apjoms šī gada pirmajā ceturksnī pieauga par 3,1%, tai skaitā pievienotās vērtības nodokļa ieņēmumi pieauga par 4,2%, bet akcīzes nodokļa ieņēmumi samazinājās par 0,2%. 2023. gada pirmajā ceturksnī salīdzinājumā ar iepriekšējā gada attiecīgo periodu mājsaimniecību kopējie izdevumi ir palielinājušies par 0,4%.  Tēriņi  par pārtiku, kas iegādāta gan mazumtirdzniecībā, gan e-vidē samazinājās par 5,1%. Izmantoto pakalpojumu apjoma ziņā izdevumi par mājokli, ūdeni, elektroenerģiju, gāzi un citu kurināmo samazinājušies par 15,5%, ko galvenokārt ietekmēja salīdzinoši siltā ziema. Ievērojami palielinājušies mājsaimniecību izdevumi par atpūtu un kultūru, (pieaugums par 14,1%), kā arī restorānu un viesnīcu pakalpojumu izdevumi palielinājušies par 18%, ko daļēji iespaidoja arī zemās bāzes efekts, jo 2022. gada 1. ceturkšņa rādītājus vēl ietekmēja Covid-19 ierobežojumi. Mājsaimniecības par transportu (sabiedriskais transports, transporta līdzekļu iegāde un ekspluatācija) tērējušas par 6,7% vairāk. Valdības galapatēriņa izdevumi palielinājušies par 6,9%. Ieguldījumi bruto pamatkapitāla veidošanā auguši par 11,3%, tai skaitā ieguldījumi mājokļos, citās ēkās un būvēs palielinājušies par 17,0%. Ieguldījumi mašīnās un iekārtās, tai skaitā transporta līdzekļos palielinājušies par 4,9%. Ieguldījumi intelektuālā īpašuma produktos (pētniecība, datoru programmatūra, datubāzes, autortiesības u.c.) pieauguši par 4,3%. Preču un pakalpojumu eksporta apjomi samazinājušies par 0,7%, tai skaitā preču eksports samazinājies par 2,3%, bet pakalpojumu eksports pieaudzis par 4,%. Preču un pakalpojumu imports pieaudzis par 3,1%, tai skaitā preču imports par 0,1% un pakalpojumu imports par 19,1%. 2023. gada pirmajā ceturksnī, salīdzinot ar 2022. gada pirmo ceturksni, kopējais darbinieku atalgojums ir pieaudzis par 15,2%, (gan darba alga, gan darba devēju sociālās iemaksas ir augušas par 15,2%).", "link": "https://www.delfi.lv/bizness/37293360/bankas_un_finanses/55616784/latvijas-ikp-pirmaja-ceturksni-nedaudz-palielinajies"},
{"title": "Daudziem pēdējais brīdis iesniegt 2022. gada ienākumu deklarāciju. Raksturīgākās kļūdas", "category": "Finanses", "body": "Valsts ieņēmumu dienests  ( VID ) atgādina, ka, lai gan 2022. gada ienākuma nodokļa deklarācijas iesniegšana visbiežāk ir brīvprātīga, līdz 2023 .gada 1. jūnijam vai 1. jūlijam pārskats obligāti ir jāiesniedz diezgan lielam skaitam nodokļu maksātāju. VID \"Delfi Bizness\" skaidro, kurām iedzīvotāju grupām deklarācija jāiesniedz obligāti, kādas ir raksturīgākās kļūdas gada deklarācijas iesniegšanā, kā no tām izvairīties, kā arī kāpēc veidojas nodokļu parāds un kā no tā izvairīties nākamajā gadā.", "link": "https://www.delfi.lv/bizness/37293360/bankas_un_finanses/55613646/daudziem-pedejais-bridis-iesniegt-2022-gada-ienakumu-deklaraciju-raksturigakas-kludas"},
{"title": "Kāmis kā ieguldījumu eksperts vai piemērs, ko nedarīt investoriem", "category": "Finanses", "body": "Misters Gokss savā “augsti tehnoloģiskajā” birojā “Goxx Box” ar ieguldīšanas aktīvu izvēles ratu un diviem tuneļiem (“pirkt” un “pārdot”) trāpīgi reprezentēja klasisku 21. gadsimta investora–amatiera psihoemocionālo tipu. Izteikts vientuļnieks, kam ir raksturīga aizrautīga un pat nesātīga krājumu veidošana, un, kurš necieš citu – sava vai pretējā dzimuma – indivīdu klātesamību. Klasisks kapitālists ar mizantropa iezīmēm tēvoča Skrūdža garā no Čārlza Dikensa “Ziemassvētku dziesmas” vai Holivudas multfilmas par Donaldu Daku. Mistera Goksa lēmumi par aktīvu iegādi un pārdošanu (kāmja investīciju izvēles fiksēja kameras) dažu mēnešu laikā apsteidza ASV tehnoloģiju kompāniju akciju indeksa (“ Nasdaq  100”) un ASV vadošo kompāniju akciju indeksa (“Standard & Poor’s 500”) dinamiku, kā arī tehnoloģiju pasaules “guru” Ketijas Vudas (“Ark Innovation”), pasaulē pazīstamākā investora Vorena Bafeta (“Berkshire Hathaway”) ieguldījumu rezultātus, kā arī ASV banku akciju indeksa dinamiku. Tvitera publika sajūsmā sekoja līdzi kāmim–investoram, apsprieda viņa lēmumus un to sekas, pievēršot godājamās publikas uzmanību finanšu aktīvu tirdzniecībai un netieši aktualizējot dažus nozīmīgus aspektus. Pirmkārt, stāsts ir par ieguldījumu laiku. Kāmis dažus mēnešus spēja investēt veiksmīgāk, nekā tirgus un patiešām – īstermiņā var uzrādīt labu rezultātu “uz dullo” spiežot “pirkt” un “pārdot” virtuālās pogas. Tomēr ilgākā termiņā pieeja “uz dullo”, lai cik lielā pārliecībā tā tiktu realizēta, atdursies pret dažām dzelžainām, bet visai neinteresantām likumsakarībām. Ja runājam, piemēram, par uzņēmumu akciju atdevi, nāksies saskarties ar tādiem jēdzieniem kā “finanšu rezultāti”, “konkurētspēja”, “aktīvu atdeve” un daudzām citām garlaicīgām tēmām. Mistera Goksa parodija par investēšanu ir veids, kā mazliet pasmaidīt par tā saucamo “investoru paaudzes” aizgrābto mešanos ieguldījumu pasaulē, sagaidot ātru un nedzirdēti lielu peļņu. Pētījumi par “Z paaudzes” ieguldīšanas paradumiem rāda, ka investīcijas kļūst par tādu kā videospēļu žanru, un tehnoloģiju uzņēmumi tuvina neprofesionāļiem paredzētās investīciju platformas spēļu saskarņu loģikai. Bīstama tendence, jo spēles “ievelk”, rada atkarību, taču ieguldījumu pasaulē ir vajadzīga vēsa galva, nevis drudžaina “vēl vienu reizi” pieeja. Otrkārt, stāsts ir par zināšanām un disciplīnu. Turpinot iepriekš sacīto, – negaidīti panākumi gadās, un ne tikai kāmjiem vien, taču visbiežāk tā būs bijusi veiksme un apstākļu sakritība, nevis zināšanas. Ilgtermiņa perspektīvā būs nepieciešamas gan zināšanas, gan pieredze un, pats galvenais, – dzelžaina disciplīna. Jo investora dzīve un profesionālie sasniegumi, līdzīgi kā jebkurā citā jomā, ir maratons. Tam jāgatavojas laicīgi, par skriešanu ir jāuzzina kaut kas vairāk, nekā stilīgāko kedu zīmoli vien. Te nebūs gana arī ar Forestam Gampam piemītošo pārliecības spēku. Misters Gokss izskatījās visai pārliecināts, taču šādai pārliecībai nav nekāda sakara ar zināšanām, bet tieši pretēji – ar nezināšanu (par to, kāda skāde draud skrienot bez sagatavošanās, investējot “uz dullo”). Kā zināms, pieredze un zināšanas visai būtiski maina mūsu skatu uz pasauli un tajā notiekošo. Finanšu tirgos bieži saka, ka “jaunie” treideri, neatkarīgi no kalendārā vai bioloģiskā vecuma, pamatā domā par peļņu, kamēr “vecie” treideri, – prāto par zaudējumiem. Nodzīvojis īsu kāmja mūžu, Misters Gokss nomira 2021. gada novembrī. Par to ziņoja tādi mediji kā BBC, “Fortune”, “Business Insider”, “Yahoo Finance” un daudzi citi. Goksa nāve sakrita ar laiku, kad augsto tehnoloģiju kompāniju akciju un kriptoaktīvu cenas sasniedza savu vērtību maksimumu. Pēc tam tirgi piedzīvoja strauju kritumu, kas turpinājās aptuveni gadu, bet pie vecā rekordlīmeņa tā arī joprojām nav atgriezies. Zīmīga sakritība. Misters Gokss bija absolūtā neziņā attiecībā uz to, ko un kāpēc darīja. Tomēr, kā liecina video kamerās redzamais, – viņš par sevi bija pilnīgi pārliecināts. Tāpēc, neraugoties uz saviem visnotaļ mazajiem parametriem, Gokss daudzējādā ziņā kļuva par mūsu laikmeta antivaroni. To raksturo neprātīga rīcība ar absolūtu pārliecību par savu taisnību un izdošanos, īstermiņa veiksme, kas raisa spilgtu “zvaigznes stundu” medijos, ar tik pat strauju norietu un tam sekojošām atkarībām, lai mēģinātu aizmirsties. Viss minētais ir pilnībā izskaužams ilgtermiņa atdeves gūšanai ieguldījumu pasaulē. Mistera Goksa stāsts arī parāda, cik daudz dažādu faktoru patiesībā šodien ietekmē to, kas nosaka akciju cenu kritumu vai kāpumu, ko redzam dažādos grafikos. Tie vairs nav tikai “Volstrītas vilki” un investīciju jomas profesionāļi. Investīcijām kļūstot pieejamām plašākam lokam no dažādām ērtām spēļošanā balstītām platformām, svārstības ietekmē arī dažādi paziņojumu sociālajos medijos, kādu slavenību publikācijas, kas rada bara efektu. Taču tam bieži vien nav nekādas saistības ar to, kā uzņēmējdarbībā veicas pašam uzņēmumam. Ja profesionālus finanšu konsultantus var sodīt par maldinošas vai nepatiesas informācijas sniegšanu, tad nedz viedokļu līderiem, nedz pilnīgiem svešiniekiem sociālajos tīklos nav jāuzņemas nekāda atbildība par savos ierakstos publicēto informāciju par finanšu instrumentiem. Reizēm ir pat grūti izšķirt robežu starp izklaidi un vēlmi iegūt maksimāli daudz skatījumu un apzināti manipulēt ar finanšu tirgū notiekošo. Tāpēc izvēli par to, kur ieguldīt savu naudu, jāizdara apzināti, nevis skrienot kā kāmim nebeidzamā notikumu virpulī.", "link": "https://www.delfi.lv/bizness/37293360/bankas_un_finanses/55617344/kamis-ka-ieguldijumu-eksperts-vai-piemers-ko-nedarit-investoriem"},
{"title": "Akciju cenas pasaules biržās krītas", "category": "Finanses", "body": "Londonas, Parīzes, Frankfurtes un Tokijas biržu indeksi samazinājās par vismaz 1%. Kritās arī ASV biržu indeksi, bet mazākā mērā. Ķīnas ražošanas aktivitāte maijā saruka otro mēnesi pēc kārtas, kas ir jaunākā pazīme, ka Ķīnas ekonomikas atveseļošanās zaudē tempu. Šis kritums \"norāda, ka ekonomikas atveseļošanās sastopas ar izaicinājumiem\", sacīja \"Pinpoint Asset Management\" prezidents un galvenais ekonomists Dživei Džans. Inflācija Vācijā maijā samazinājās lēnāk, nekā bija gaidīts, un līdzīga tendence bija arī Francijā.  Eiropas Centrālās bankas  (ECB) amatpersonas atzinīgi novērtēja šos inflācijas kritumus, bet brīdināja, ka cīņa pret cenu pieaugumu vēl nav beigusies. Citā trešdien publicētā ziņojumā ECB brīdināja, ka augstākas procentlikmes un stingrāki kreditēšanas nosacījumi kļūst par \"pārbaudījumu\" eirozonas uzņēmumiem un mājsaimniecībām. ASV biržu indekss \"Dow Jones Industrial Average\" trešdien kritās par 0,4% līdz 32 908,27 punktiem, indekss \"Standard & Poor's 500\" saruka par 0,6% līdz 4179,83 punktiem, bet indekss \" Nasdaq  Composite\" samazinājās par 0,6% līdz 12 935,29 punktiem. Londonas biržas indekss FTSE 100 trešdien kritās par 1,0% līdz 7446,14 punktiem, Frankfurtes biržas indekss  DAX  saruka par 1,5% līdz 15 664,02 punktiem, bet Parīzes biržas indekss CAC 40 samazinājās par 1,5% līdz 7098,70 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 2,0% līdz 68,09 ASV dolāriem par barelu. \"Brent\" markas jēlnaftas cena Londonas biržā saruka par 1,2% līdz 72,66 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 6,40% līdz 26,85 eiro par megavatstundu. Eiro vērtība pret ASV dolāru trešdien kritās no 1,0735 līdz 1,0695 dolāriem par eiro, britu mārciņas vērtība pret ASV dolāru kāpa no 1,2414 līdz 1,2442 dolāriem par mārciņu, bet ASV dolāra vērtība pret Japānas jenu samazinājās no 139,79 līdz 139,30 jenām par dolāru. Eiro vērtība pret britu mārciņu kritās no 86,47 līdz 85,93 pensiem par eiro.", "link": "https://www.delfi.lv/bizness/37293360/bankas_un_finanses/55618898/akciju-cenas-pasaules-birzas-kritas"},
{"title": "Ekonomikas izaugsme iepriecina, nākotnes prognozes optimistiskas", "category": "Finanses", "body": "Latvijas iekšzemes kopprodukta (IKP) rādītāji šā gada pirmajā ceturksnī bijuši labāki nekā iepriekš prognozēts. Tajā lomu spēlējuši vairāki aspekti un ekonomisti sagaida, ka valsts ekonomika mēreni, bet augs arī atlikušo gadu. Jau vēstīts, ka IKP šogad pirmajā ceturksnī salīdzināmajās cenās, pēc sezonāli un kalendāri nekoriģētajiem datiem, pieaudzis par 0,8%, salīdzinot ar 2022. gada attiecīgo periodu. \"Swedbank\" galvenā ekonomiste Līva Zorgenfreija prognozē, ka 2. ceturksnī patēriņa un pakalpojumu eksporta rādītājiem par labu visdrīzāk būs \"spēlējis\" nesenais hokeja čempionāts. \"Piemēram, pateicoties fantastiskajam Latvijas izlases sniegumam, pat ārkārtīgi dārgās biļetes tika izpirktas, vispārējās sajūsmas vadīti iedzīvotāji arī citos aspektos, iespējams, tērējuši vairāk nekā ierasts,\" saka Zorgenfreija.", "link": "https://www.delfi.lv/bizness/37293360/bankas_un_finanses/55618392/ekonomikas-izaugsme-iepriecina-nakotnes-prognozes-optimistiskas"},
{"title": "Ienesīgs periods – Latvijas finanšu iestāžu peļņa šogad dubultojusies", "category": "Finanses", "body": "Latvijas monetārās finanšu iestādes (MFI), galvenokārt bankas, šogad pirmajos četros mēnešos strādāja ar 202,6 miljonu eiro peļņu, kas ir divas reizes vairāk nekā 2022.gada attiecīgajā periodā, liecina  Latvijas Bankas  publiskotā informācija. Tostarp aprīlī monetārās finanšu iestādes strādājušas ar peļņu 61,2 miljonu eiro apmērā. Monetāro finanšu iestāžu aktīvu kopsumma 2023. gada 30. aprīlī bija 26,203 miljardi eiro, kas ir par 6,2% jeb 1,535 miljardiem eiro vairāk nekā 2022. gada aprīļa beigās, kad monetāro finanšu iestāžu aktīvi bija 24,668 miljardi eiro. Šogad aprīļa beigās Latvijas monetāro finanšu iestāžu rezidentiem izsniegto kredītu atlikums bija 13,276 miljardi eiro, kas ir par 5,9% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,188 miljardus eiro, kas ir par 6,1% vairāk nekā pirms gada, bet ārvalstu valūtā izsniegto kredītu atlikums bija 88,3 miljoni eiro, kas ir par 19,6% mazāk. No rezidentiem piesaistīto noguldījumu atlikums aprīļa beigās bija 17,935 miljardi eiro, kas ir par 7,5% vairāk nekā pirms gada. Tostarp noguldījumi eiro bija 16,637 miljardi eiro, bet ārvalstu valūtās - 1,298 miljardi eiro. Eiro piesaistīto noguldījumu apmērs salīdzinājumā ar 2022.gada aprīļa beigām ir palielinājies par 7,4%, bet ārvalstu valūtā piesaistīto noguldījumu apmērs ir audzis par 9,3%. Savukārt Latvijas monetāro finanšu iestāžu kapitāls un rezerves aprīļa beigās bija 3,258 miljardi eiro, kas ir par 8,5% vairāk nekā 2022.gada aprīļa beigās. 2022.gada pirmajos četros mēnešos monetārās finanšu iestādes strādāja ar peļņu 99,2 miljonu eiro apmērā, bet 2022.gadā kopumā monetāro finanšu iestāžu peļņa bija 326,3 miljoni eiro, kas ir par 26,5% vairāk nekā 2021.gadā. Monetārās finanšu iestādes ir kredītiestādes un finanšu sabiedrības, kas pieņem noguldījumus no klientiem, kuri nav monetārās finanšu iestādes, kā arī uz sava rēķina piešķir kredītus un iegulda vērtspapīros.", "link": "https://www.delfi.lv/bizness/37293360/bankas_un_finanses/55619224/ienesigs-periods-latvijas-finansu-iestazu-pelna-sogad-dubultojusies"},
{"title": "Igaunijā aizdomās turētā statuss noteikts 'Bigbank' līdzīpašniekam un Tartu vicemēram", "category": "Finanses", "body": "Igaunijas Drošības policija aizdomās turētā statusu noteikusi bankas \" Bigbank \" līdzīpašniekam Parvelam Prūnsildam un  Tartu  vicemēram Prītam Humalam, kuri abi ir parlamenta opozīcijā esošās partijas \"Tēvzeme\" biedri. Humals tiek turēts aizdomās par procesuālo ierobežojumu pārkāpumu lielā apmērā, savukārt Prūnsilds - par palīdzēšanu un atbalstīšanu. Prūnsilds trešdien žurnālistiem apstiprināja, ka viņa dzīvesvietā Drošības policijas darbinieki otrdien veikuši kratīšanu un viņam oficiāli noteikts aizdomās turētā statuss. Kriminālprocess saistīts ar Igaunijas Nacionālā muzeja bijušās izstāžu zāles Tartu pārdošanu brālībai \"Sakala\", kuras biedrs ir Prūnsilds. \"Sakala\" nesen par 1,2 miljoniem eiro iegādājās ēku no valsts nekustamo īpašumu apsaimniekotāja \"Riigi Kinnisvara\" (RKAS). RKAS ēku pirmo reizi izsolē izlika 2017.gadā, bet toreizējais valsts pārvaldes ministrs izsoli anulēja, jo par īpašumu interesējās Tartu pašvaldība, un piešķīra pilsētai pirmpirkuma tiesības. RKAS līguma projektu Tartu pašvaldībai iesniedza 2022.gadā. Ģenerālprokuratūra secinājusi, ka jau 2017.gadā brālība \"Sakala\", kas darbojas kā nevalstiskā organizācija \"Korp! Sakala\", izteica labāko piedāvājumu izsolē, bet pērn augustā Prūnsilds sāka izdarīt spiedienu uz Tartu vicemēru, lai panāktu pašvaldības atteikšanos no vienošanās ar RKAS un jaunas izsoles rīkošanu. Humals, kurš ir par pilsētas aktīviem un finansējumu atbildīgais Tartu vicemērs, esot darījis visu, kas iespējams, lai pašvaldība atteiktos no īpašuma iegādes plāniem. Pēc Tartu pašvaldības atteikuma ēku iegādāties RKAS pavasarī izsludināja izsoli, kurā brālība izteica labāko piedāvājumu. Prūnsilds paziņoja, ka viņa rīcībā esošā informācija liecina, ka Tartu pašvaldība no pirmpirkuma tiesībām atteikties nolēma, jo tai trūkst līdzekļu īpašuma iegādei un attīstīšanai, kā arī viņš noraidīja Drošības policijas aizdomas, ka Humalam un viņa ģimenes locekļiem ir kredīti \"Bigbank\", kurā 50% kontrolē Prūnsilds. Tartu mērs Urmass Klāss, kas pārstāv Reformu partiju, trešdien paziņoja, ka nav pārrunājis lietu ar savu vietnieku, tomēr atzina, ka Humalam \"būs grūti turpināt darbu vicemēra amatā\". Viņš uzsvēra, ka Humalam vajadzēja atteikties no dalības lemšanā, ja ieinteresētais uzņēmējs ir viņa vēlēšanu kampaņas atbalstītājs. Trešdien Humals paziņoja, ka no 1.jūnija atstās Tartu vicemēra amatu, vienlaikus uzsverot, ka tiesībsargājošo institūciju paustās aizdomas ir nepamatotas. Prūnsilds \"Tēvzemes\" biedru rindās ir kopš 1999.gada un bijis viens no konservatīvās partijas lielākajiem sponsoriem. Savukārt Humals \"Tēvzemē\" iestājās 2002.gadā un plašāku atpazīstamību ieguvis kā viens no dedzīgākajiem Eiropas standarta sliežu platuma dzelzceļa līnijas \"Rail Baltica\" kritiķiem.", "link": "https://www.delfi.lv/bizness/37293360/bankas_un_finanses/55618358/igaunija-aizdomas-tureta-statuss-noteikts-bigbank-lidzipasniekam-un-tartu-vicemeram"},
{"title": "Svārstības finanšu tirgos nebaida Latvijas ieguldītājus – plāno ieguldīt tikpat vai vairāk", "category": "Finanses", "body": "Lai gan pēdējā laika pasaules finanšu tirgos vērojamas svārstības, tostarp arī būtiski kritumi, lielākā daļa Latvijas ieguldītāju (58%) plāno turpināt investēt finanšu tirgos tādā pašā apmērā, kā līdz šim. Savukārt 34% ieguldījumu apjomu plāno pat palielināt, liecina \" Swedbank \" veiktā Latvijas ieguldītāju aptauja*. Kopumā investori Latvijā uz ieguldījumiem raugās ilgtermiņā un visbiežāk sagaida, ka ieguldījumu finanšu tirgos nesīs peļņu 5 līdz 10 gadu perspektīvā. Starp populārākajiem investīciju veidiem ir ieguldījumi dažādu uzņēmumu akcijās (71%), kam seko ieguldījumu fondi (40%) un privātais portfelis (36%). Salīdzinoši mazāk tiek ieguldīts biržā tirgotajos fondos jeb ETF (24%), un pavisam neliela daļa ir veikusi ieguldījumus obligācijās (8%). “Mūsu veiktās ieguldītāju aptaujas dati rāda, ka iedzīvotāji salīdzinoši pragmatiski uztver pēdējo laiku notikumus finanšu tirgos, apzinoties, ka ieguldījumu atdeve ir jāskata ilgtermiņā, nevis īstermiņā. Attiecīgi katrs ceturtais investors norādījis, ka pēdējā gada laikā ir turpinājis regulāri ieguldīt noteiktu naudas summu konkrētos finanšu instrumentos, savukārt katrs piektais jeb 23% atzīst, ka sākuši ieguldīt vairāk brīvo līdzekļu,” saka \"Swedbank\" Ieguldījumu produktu līnijas vadītājs Rolands Zauls. Vaicāti par to, kādā laika posmā investori sagaida, kad ieguldījumi nesīs peļņu, katrs trešais norāda 5 līdz 10 gadu perspektīvu. Vēl 22% sagaida to 3 līdz 5 gadu laikā un 17% sagaida 10 - 15 gadu laikā. Savukārt, domājot par ieguldījumu atdevi, vairāk nekā puse (53%) investoru sagaida to 5% - 10% apmērā, bet katrs piektais – no 10% līdz 15%. Kopumā investori pēdējā gada laikā ir pieturējušies pie savas ieguldījumu stratēģijas un turpina ieguldīt regulāri. 32% norāda, ka neseko īstermiņa tirgus svārstībām, bet iegulda regulāri, fokusējoties uz ilgtermiņa rezultātiem. Savukārt tā ieguldītāju daļu, kuru svārstības finanšu tirgos satrauc un kuri pēdējā gada laikā kļuvuši piesardzīgāki (28%), svārstības nav atturējušas pārstāt ieguldīt pavisam. Viņi atzīst, ka neveic jaunus ieguldījumus, taču nesteidz pārstāt ieguldīt pavisam. Tikai 5% norādījuši, ka tirgus kritumu brīžos brīvo līdzekļus vispār neiegulda. “Lai arī dzīvojam trauksmainā periodā un ir virkne notikumu, kas var ietekmēt ieguldījumu vērtību, tam nav jābūt par iemeslu, lai tos neveiktu. Tieši pretēji – nereti finanšu tirgus krituma brīdī iepirkties ir izdevīgi, jo par noteiktu summu var nopirkt vairāk aktīvu. Turklāt ekonomika attīstās cikliski, kāpumi un kritumi ir raksturīga parādība, un šī brīža situācija nav unikāla. No daudziem riskiem var pasargāt diversificēti ieguldījumi, kā arī laiks, uz kuru ieguldījums tiek veikts. Jo ilgāks laiks ir paredzēts līdz konkrēto līdzekļu izlietojumam, jo mazāk iespēja ciest zaudējumus,” stāsta Rolands Zauls. * \"Swedbank\" investoru aptauja veikta šī gada aprīlī un maijā, aptaujājot 960 investorus visā Latvijā.", "link": "https://www.delfi.lv/bizness/37293360/bankas_un_finanses/55619900/svarstibas-finansu-tirgos-nebaida-latvijas-iegulditajus-plano-ieguldit-tikpat-vai-vairak"},
{"title": "ECB turpinās paaugstināt procentu likmes", "category": "Finanses", "body": "Inflācija  eirozonā joprojām ir pārāk augsta, un  Eiropas Centrālā banka  (ECB) turpinās palielināt procentu likmes, taču ne tik strauji, ceturtdien paziņoja ECB prezidente  Kristīne Lagarda . \"Mēs mazliet pietuvojamies mūsu kreisēšanas augstumam, taču vēl neesam tur nonākuši, un tas nozīmē, ka mums jāturpina celties, bet ne tik strauji,\" Hannoverē notiekošajā banku nozares konferencē sacīja Lagarda. Jaunākie dati liecina, ka gada inflācija eirozonā maijā samazinājās līdz 6,1% salīdzinājumā ar 7% aprīlī, pateicoties enerģijas cenu kritumam. Taču inflācija joprojām krietni pārsniedz ECB noteikto 2% mērķi. \"Inflācija joprojām ir pārāk augsta,\" norāda Lagarda. ECB maijā galveno bāzes procentlikmi paaugstināja par 0,25 procentpunktiem līdz 3,75%, to palielinot septīto sanāksmi pēc kārtas. \"Šobrīd aktuāls jautājums, cik augstu mums ir jādodas? Lidmašīnai nepieciešams pacelties pietiekami augstu, lai sasniegtu savu galamērķi, taču ne pārāk augstu, lai tam nepalidotu garām,\" skaidro Lagarda.", "link": "https://www.delfi.lv/bizness/37293360/bankas_un_finanses/55621532/ecb-turpinas-paaugstinat-procentu-likmes"},
{"title": "Uz laiku gaidāmi iespējami 'Citadele' maksājumu karšu un bankomātu darbības pārtraukumi", "category": "Finanses", "body": "2023. gada 4. jūnijā laikā no plkst. 01.00 līdz 03.00 banka \" Citadele \" veiks plānotus sistēmu uzlabojumus, kuru mērķis ir uzturēt bankas maksājumu karšu sistēmas stabilitāti un augstāko drošības līmeni. Līdz ar to iespējami pārtraukumi Citadeles maksājumu karšu un bankomātu darbībā. Naktī no sestdienas uz svētdienu, divu stundu periodā ar maksājumu kartēm nebūs iespējams norēķināties par pirkumiem internetā un karšu termināļos, kā arī nedarbosies bankomāti. Tāpat ar \"Citadeles\" maksājumu karti nevarēs izņemt vai iemaksāt naudu arī citos bankomātos. Jāņem vērā, ka šajā periodā nedarbosies arī mobilie un valkājamie maksājumu risinājumi – gredzens, Google Pay, Apple Pay, Garmin Pay, Fitbit Pay. Bankas iekšējie un starpbanku pārskaitījumi, Citadeles nodrošinātie maksājumu termināļi, kā arī citi bankas pakalpojumi netiks ietekmēti.", "link": "https://www.delfi.lv/bizness/37293360/bankas_un_finanses/55621266/uz-laiku-gaidami-iespejami-citadele-maksajumu-karsu-un-bankomatu-darbibas-partraukumi"},
{"title": "Akciju cenas ASV un Eiropas biržās pieaug", "category": "Finanses", "body": "Bažas par stingrāku monetāro politiku bija saglabājušās pēc  Eiropas Centrālās bankas  (ECB) prezidentes  Kristīnes Lagardas  teiktā, ka inflācija eirozonā joprojām ir pārāk augsta, tāpēc ECB turpinās palielināt procentlikmes, taču ne tik strauji. ASV privātajā sektorā maijā radīti 278 000 jaunu darbavietu, tādējādi reģistrēts straujāks kāpums par prognozēto, liecina kompānijas ADP apkopotā informācija. Analītiķi bija prognozējuši, ka ASV privātajā sektorā maijā tiks radīti 170 000 darbavietu. \"Lai gan ir bijušas stabilas pazīmes par inflācijas progresu, ekonomika vēl arvien ir ļoti izturīga, tāpat kā darba tirgus,\" sacīja OANDA vecākais tirgus analītiķis Kreigs Erlams. Investori arī jutās atviegloti par to, ka ASV Pārstāvju palāta trešdien nobalsoja par federālā parāda griestu pagaidu atcelšanu, pietuvinot valsti defolta draudu novēršanai piecas dienas pirms Finanšu ministrijas noteiktā termiņa. ASV biržu indekss \"Dow Jones Industrial Average\" ceturtdien pieauga par 0,5% līdz 33 062,36 punktiem, indekss \"Standard & Poor's 500\" kāpa par 1,0% līdz 4221,09 punktiem, bet indekss \" Nasdaq  Composite\" palielinājās par 1,3% līdz 13 100,98 punktiem. Londonas biržas indekss FTSE 100 ceturtdien pieauga par 0,6% līdz 7490,27 punktiem, Frankfurtes biržas indekss  DAX  kāpa par 1,2% līdz 15 853,66 punktiem, bet Parīzes biržas indekss CAC 40 palielinājās par 0,6% līdz 7137,43 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 3,0% līdz 70,10 ASV dolāriem par barelu. \"Brent\" markas jēlnaftas cena Londonas biržā kāpa par 2,3% līdz 74,28 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien kritās par 13,96% līdz 23,10 eiro par megavatstundu. Eiro vērtība pret ASV dolāru ceturtdien pieauga no 1,0689 līdz 1,0762 dolāriem par eiro, britu mārciņas vērtība pret ASV dolāru kāpa no 1,2441 līdz 1,2525 dolāriem par mārciņu, bet ASV dolāra vērtība pret Japānas jenu samazinājās no 139,34 līdz 138,79 jenām par dolāru. Eiro vērtība pret britu mārciņu kritās no 85,92 līdz 85,90 pensiem par eiro.", "link": "https://www.delfi.lv/bizness/37293360/bankas_un_finanses/55623350/akciju-cenas-asv-un-eiropas-birzas-pieaug"},
{"title": "'Storent Holdings' pirmo reizi publiski piedāvā obligācijas", "category": "Finanses", "body": "\"Storent Holdings\", Latvijā vadošais un viens no lielākajiem būvniecības tehnikas nomas uzņēmumiem Baltijā, ziņo par savu obligāciju publisko piedāvājumu, pamatojoties uz pamatprospektu, kas publicēts uzņēmuma mājaslapā un \" Nasdaq Riga \". \"Storent Holdings\" piedāvā 150 000 parādzīmju ar vienas parādzīmes nominālvērtību 100 eiro. Obligāciju dzēšanas termiņš ir 2025. gada 21. decembris. Procentu likme tiks noteikta izsolē, kurā investoriem būs trīs izvēles varianti – 9%, 10% vai 11%. Izsolē var piedalīties gan institucionālie, gan privātie investori. Parakstīšanās periods sākas 2. jūnijā un ilgs līdz 2023. gada 16. jūnija plkst. 15.30 pēc Latvijas laika laika, savukārt rezultāti tiks paziņoti 19. jūnijā. Plānots, ka obligācijas tiks kotētas Baltijas Obligāciju sarakstā drīz pēc emisijas. \"\"Storent Investments\" pirmo reizi emitēja obligācijas jau 2017. gadā. Taču šobrīd tiek atvērta parakstīšanās uz pirmajām \"Storent Holdings\" obligācijām. Ieguldījums uzņēmumā \"Storent\" ir ieguldījums modernu, drošu un ilgtspējīgu būvniecības tehnikas nomas procesu attīstībā Baltijā un Ziemeļvalstīs,\" saka \"Storent Holdings\" valdes loceklis Andris Pavlovs. Uzņēmums arī aicina potenciālos investorus piedalīties investīciju vebinārā 6. jūnijā plkst. 14.00. 2022. gadā uzņēmums \"Storent Holdings\" neto peļņa sasniedza 4,7 miljonus eiro. Pagājušajā gadā uzņēmuma pašu kapitāls sasniedza 23 miljonus eiro, kas veido 45% no uzņēmuma bilances un būtiski uzlabo grupas stabilitāti. Plānots, ka 2023. gadā \"Storent Holdings\" palielinās ieņēmumus par 10% un sasniegs aptuveni 5 miljonu eiro neto peļņu. Piedāvājuma perioda sākums 2023. gada 2. jūnijs un beigas 2023. gada 16. jūnijs. \"Storent\" tika dibināts 2008. gadā ar mērķi izveidot efektīvu celtniecības tehnikas nomas uzņēmumu. Tas ir lielākais būviekārtu nomas uzņēmums Latvijā, un tam ir viena no lielākajām tirgus daļām arī Igaunijā un Lietuvā, kā arī izvērsta darbība Somijā un Zviedrijā. Šobrīd \"Storent\" pārvalda 26 nomas noliktavas.", "link": "https://www.delfi.lv/bizness/37293360/bankas_un_finanses/55623364/storent-holdings-pirmo-reizi-publiski-piedava-obligacijas"},
{"title": "Laipni lūdzam! Cik lielai bagātībai jāpieder, lai pievienotos dažādu pasaules valstu bagātnieku klubiņam", "category": "Finanses", "body": "Pasaules Bankas dati liecina, ka mājsaimniecības ar zemākiem ienākumiem visā pasaulē izjūt inflācijas slogu, kas licis tām tērēt daudz lielāku ienākumu daļu pārtikai un mājoklim. Tikmēr pasaules 500 turīgāko cilvēku kopējā bagātība ir augusi par gandrīz 600 miljardiem dolāru, liecina \"Bloomberg Billionaires Index\". Pasaulē ultrabagāto personu skaits pēc 2021. gadā piedzīvotā pieauguma pērn samazinājās par 3,8% līdz aptuveni 580 000. Tomēr Tuvo Austrumu valstīs, tostarp Apvienotajos Arābu Emirātos un Saūda Arābijā, pagājušajā gadā bija vērojams pieaugums, jo enerģijas cenas pieauga, norāda Naits Franks. \"Knight Frank\" dati uzrāda, ka ievērojams naudas daudzums būs nepieciešams, lai pievienotos Monako bagātākajam 1%   12,4 miljoni  ASV  dolāru, liecina pētījums. Slieksnis, lai tiktu, piemēram, Monako bagātāko klubiņā ir vairāk nekā 200 reižu lielāks nekā, lai pievienotos 1% bagātāko Filipīnu iedzīvotāju klubiņam.", "link": "https://www.delfi.lv/bizness/37293360/bankas_un_finanses/55537676/laipni-ludzam-cik-lielai-bagatibai-japieder-lai-pievienotos-dazadu-pasaules-valstu-bagatnieku-klubinam"},
{"title": "'Nākotnes kapitāls': Portfeļa izmaiņas uz 2023. gada divdesmit otro nedēļu", "category": "Finanses", "body": "Nedēļas laikā rezultāti uzlabojās gandrīz visos ETF un “ SEB  Active 80F” fondā. Vienīgais izņēmums bija “iShares MSCI Europe ESG Screened UCITS” ETF, kas orientēts uz Eiropas uzņēmumiem. Pagājušajā nedēļā S&P 500 indekss strauji uzauga par veseliem 126 punktiem jeb +3,04%.  Akciju cenas ASV un Eiropas biržās pieauga,  jauniem ASV darba tirgus datiem radot lielāku investoru pārliecību, ka ASV Federālā rezervju sistēma (FRS) iepauzēs tālāku procentlikmju paaugstināšanu savā cīņā pret inflāciju. Investori arī jutās atviegloti par to, ka ASV Pārstāvju palāta trešdien nobalsoja par federālā parāda griestu pagaidu atcelšanu, pietuvinot valsti defolta draudu novēršanai piecas dienas pirms  Finanšu ministrijas  noteiktā termiņa. Baltijas akciju tirgus turpina būt samērā stabils. Viļņas biržas indekss \"OMX Vilnius\" samazinājās par 1,08%, bet Tallinas biržas indekss \"OMX Tallinn\" palielinājās par 1,54%. Rīgas biržas indekss palielinājās par 0,43%. Kopējais Baltijas biržu indekss \"OMX Baltic Benchmark GI\" šonedēļ palielinājās par 0,79%. Kriptovālūtu tirgus arī ietur visai stabilu un statisku kursu. Cena atkarībā no tirdzniecības vietnes ir ap 25-27 tūkstošiem ASV dolāru, bet svārstības ir dažu simtu dolāru apjomā. Kopīga situācija ar Kuzikova akcijām ir šāda: Iepriekšēja nedēļā tikai 12 akcijas rādīja vērtību pieaugumu, bet divu akciju vērtība nokrita. Lielāko izaugsmi parādīja BRK (+0,2%) un JPM (+0,2%). Lielākais kritums bija MOS (-0,05%) un SHEL (-0,06%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Kā tika ieplānots, iepriekšējā nedēļā nopirku enerģētikas segmenta akcijas, bet naudu no “BATT” ETF pārdošanas novirzīju uz Latvijas krājobligācijām. “Šonedēļ turpinu naudu no “BATT” ETF pārdošanas investēt krājobligācijās un nākamos 50 eiro investēšu mediju segmentā.” “Esmu nedaudz palielinājis ieguldījumus P2P sektorā, visticamāk, ka nākamajās nedēļās turpināšu iegādāties Baltijas akcijas”", "link": "https://www.delfi.lv/bizness/37293360/bankas_un_finanses/55631528/nakotnes-kapitals-portfela-izmainas-uz-2023-gada-divdesmit-otro-nedelu"},
{"title": "Pieprasījums pēc 'DelfinGroup' akcijām pārsniedzis piedāvājumu par 12,5%", "category": "Finanses", "body": "Pieprasījums pēc nebanku kreditētāja AS \"DelfinGroup\" akcijām publiskajā piedāvājumā pārsniedzis piedāvājumu par 12,5%, liecina kompānijas paziņojums biržai \" Nasdaq Riga \". \"DelfinGroup\" pārstāvji informē, ka akciju publiskā piedāvājuma izsolē kopumā 2915 investori parakstījās uz 5 242 209 akcijām par kopējo summu 7,1 miljons eiro. Lielākā interese publiskajā piedāvājumā par akcijām bija no Igaunijas investoru puses, sekoja Latvijas un Lietuvas investori. Kopumā izsolē investoriem no Latvijas, Lietuvas un Igaunijas tika piedāvātas līdz 4 658 472 \"DelfinGroup\" akcijām, kas veido 10,3% no visām \"DelfinGroup\" akcijām. Tostarp līdz 3 148 782 akcijām piedāvāja \"DelfinGroup\" akcionārs SIA \"L24 Finance\", bet līdz 1 509 690 akcijām piedāvāja \"DelfinGroup\" akcionārs SIA \"EC finance\". Akcijas cena publiskajā piedāvājumā bija 1,35 eiro. Visi investori, kuri pieteicās akciju iegādei, saņems aptuveni 89% no pieprasītā akciju skaita. Iegādāto akciju pārskaitīšanu jeb norēķinu plānots veikt otrdien, 6.jūnijā. Pēc norēķinu veikšanas brīvā publiskā apgrozībā esošais \"DelfinGroup\" akciju skaits pieaugs no 16,07% līdz 26,77%. Vienlaikus \"L24 Finance\" piederēs 48,18% no uzņēmuma akcijām, bet \"EC finance\" - 14,95%. \"DelfinGroup\" valdes priekšsēdētājs Didzis Ādmīdiņš norāda, ka akciju publisko piedāvājumu rezultātā biržā uzlabosies \"DelfinGroup\" akciju likviditāte, jo palielināsies brīvā publiskā apgrozībā esošo akciju skaits. Jau ziņots, ka \"DelfinGroup\" koncerna auditētais apgrozījums pērn bija 35,776 miljoni eiro, kas ir par 42% vairāk nekā 2021.gadā, savukārt koncerna peļņa pieauga par 48,4% un sasniedza 5,961 miljonu eiro. Savukārt uzņēmuma kredītportfelis kopš 2021.gada beigām palielinājies par 54%, sasniedzot 67,4 miljonus eiro. Kompānija \"DelfinGroup\" reģistrēta 2009.gadā. Līdz 2012.gada jūnija beigām kompānija strādāja ar nosaukumu \"Lombards24.lv\", bet tad mainīja nosaukumu uz \"ExpressCredit\". Savukārt par \"DelfinGroup\" kompānija pārtapa 2020.gada februāra sākumā. Uzņēmums strādā ar zīmoliem \"Banknote\" un \"Vizia\". \"DelfinGroup\" lielākie akcionāri ir SIA \"L24 Finance\", kuras patiesie labuma guvēji ir Aigars un Linda Kesenfeldi, Agrim Evertovskim piederošās SIA \"EC Finance\", kā arī SIA \"AE Consulting\" (8,75%), bet pārējiem akcionāriem pieder 17,9% akciju. Kompānijas akcijas kotē \"Nasdaq Riga\" oficiālajā sarakstā.", "link": "https://www.delfi.lv/bizness/37293360/bankas_un_finanses/55632168/pieprasijums-pec-delfingroup-akcijam-parsniedzis-piedavajumu-par-12-5"},
{"title": "'Morgan Stanley' paredz Eiropas akciju cenu kritumu par 10%", "category": "Finanses", "body": "\"Morgan Stanley\" analītiķi Greiema Sīkera vadībā sagaida, ka indekss \"MSCI Europe Local\" vasarā saruks, jo ekonomikas izaugsme palēninās un tirgus likviditāte sarūk. Tomēr viņi uzskata, ka uz gada beigām zaudējumi jau būs atgūti. Sīkers, kurš šā gada sākumā pareizi prognozēja, ka Eiropas akcijas uzrādīs labākus rezultātus salīdzinājumā ar ASV, sacīja, ka pasaules ekonomikas izaugsme tuvākajos pāris ceturkšņos, visticamāk, būtiski palēnināsies. Eiropas akcijām būs jācīnās arī ar ASV dolāra kāpumu. Sagaidāms, ka likviditāte samazināsies, jo ASV  Valsts kase  pārdod obligācijas, lai papildinātu savu kasi pēc parāda griestu pacelšanas, un citi stratēģi arī prognozē lielu triecienu akciju tirgiem, jo daudzi lielie noguldītāji pārdos savas pozīcijas, lai iegādātos drošās un stabilās ASV valdības obligācijas.", "link": "https://www.delfi.lv/bizness/37293360/bankas_un_finanses/55632244/morgan-stanley-paredz-eiropas-akciju-cenu-kritumu-par-10"},
{"title": "'Delfi Bizness' palūdza robotam paredzēt 'Bitcoin' cenu", "category": "Finanses", "body": "Lai gan pēdējos gados kriptovalūtas seko kopējam tirgus noskaņojumam, to cenu kāpumus un kritumus paredzēt nav viegli, un faktiski vienīgais rīks, kas investoriem ir pieejams, lai izteiktu kaut cik reālistiskus minējumus, ir vēsturisko datu analīze. Proti, nākotnes modelēšana, balstoties uz to, kā cena iepriekš ir mainījusies. Tādēļ “Delfi Bizness” mākslīgā intelekta brīvpieejas rīkiem iedeva vēsturiskos datus un prasīja, lai tie paredz “Bitcoin” cenu 2023. gada izskaņā.  Kriptovalūtas radās ar mērķi izveidot no pasaules finanšu sistēmas un tās svārstībām neatkarīgu digitālo valūtu, kuras vērtību noteiks paši tās lietotāji un kas būs kā miera osta laikos, kad globālie tirgi viļņosies. Tomēr, kā var redzēt “Delfi Bizness” raidījuma “Nākotnes kapitāls” portfeļos, šīs cerības nepiepildījās. Laikos, kad vērtība tirgos krītas, arī kriptovalūtu pasaulē sāk rukt entuziasms un krītas gan naudas apjoms, gan pašu kriptovalūtu vērtība.  Tomēr vēsturiski kriptovalūtu tirgos ir periodi, kad šīs monētas, sevišķi “Bitcoin”, ievērojami apsteidz visu pārējo tirgu. Taču jautājums ir: kā to var paredzēt? Apskatot kiptovalūtu entuziastu sociālo tīklu kontus, redzams, ka tiek veiktas dažnedažādas datu analīzes un zīmētas shēmas, kas it kā paredz nākotni. Lieki teikt – pareģojumi pārsvarā nepiepildās, sevišķi brīžos, kad pasaules tirgi nīkuļo un investori ir piesardzīgi ar savu kapitālu.  Taču “Delfi Bizness” nolēma izmēģināt divus mākslīgā intelekta rīkus, lai noskaidrotu, kādu cenu kriptovalūtas zelta standartam “Bitcoin” tie paredz, balstoties uz “Bitcoin” cenām kopš brīža, kad digitālā monēta nonāca tirdzniecībā.  Uzreiz gan jāmin, ka mākslīgā intelekta rīki, kas ir publiski pieejami, nav paredzēti finanšu tirgus analīzei. Tie ir valodas modeļi, kuru mērķis pamatā ir simulēt sarunu. Lai gan lielie pasaules spēlētāji izmanto vai plāno izmantot mākslīgā intelekta risinājumus, tie ir speciāli tam pielāgoti un apmācīti, izmantojot šo uzņēmumu desmitgadēm uzkrātos finanšu darījumu datus. Tādēļ šis eksperiments nav uztverams kā nopietna finanšu tirgus analīze.", "link": "https://www.delfi.lv/bizness/37293360/bankas_un_finanses/55624966/delfi-bizness-paludza-robotam-paredzet-bitcoin-cenu"},
{"title": "Akciju biržās krītas, naftas cenas pieaug", "category": "Finanses", "body": "Naftas ieguvējvalstu alianse OPEC+ svētdien sanāksmē Vīnē nolūkā nepieļaut naftas cenu kritumu vienojās 2024.gadā samazināt naftas ieguves apmēra mērķrādītāju vēl par 1,4 miljoniem barelu dienā. Savukārt Saūda Arābija paziņoja, ka šogad jūlijā samazinās ieguves apmēru par vienu miljonu barelu dienā un vajadzības gadījumā šo ieguves apmēra samazinājumu var pagarināt. Līdz ar to Saūda Arābija jūlijā iegūs deviņus miljonus barelu naftas dienā. Tokijas biržas indekss pieauga par 2,2%, sasniedzot trīs gadu desmitu augstāko līmeni, un arī citu Āzijas biržu indeksi lielākoties pieauga. Savukārt Eiropas biržu indeksi samazinājās, un kritās arī galvenie ASV biržu indeksi pēc pagājušonedēļ sasniegtiem maksimumiem. Akciju cenu kāpumu Volstrītā pagājušonedēļ veicināja vienošanās par ASV valsts parāda griestu pagaidu atcelšanu, kā arī piektdien publicēti ASV nodarbinātības dati. Tomēr pirmdien publicēts ASV pakalpojumu sektora aktivitātes rādītājs par maija mēnesi parādīja lēnāko izaugsmi kopš decembra. ASV biržu indekss \"Dow Jones Industrial Average\" pirmdien kritās par 0,6% līdz 33 562,86 punktiem, indekss \"Standard & Poor's 500\" saruka par 0,2% līdz 4273,79 punktiem, bet indekss \" Nasdaq  Composite\" samazinājās par 0,1% līdz 13 229,43 punktiem. Londonas biržas indekss FTSE 100 pirmdien kritās par 0,1% līdz 7599,99 punktiem, Frankfurtes biržas indekss  DAX  saruka par 0,5% līdz 15 963,89 punktiem, bet Parīzes biržas indekss CAC 40 samazinājās par 1,0% līdz 7200,91 punktam. Ņujorkas biržas elektroniskajā tirdzniecībā WTI markas jēlnaftas cena pirmdien pieauga par 0,6% līdz 72,15 ASV dolāriem par barelu. \"Brent\" markas jēlnaftas cena Londonas biržā kāpa par 0,8% līdz 76,71 dolāram par barelu. Nīderlandes biržā \"Title Transfer Facility\" (TTF) dabasgāzes cena pirmdien pieauga par 20,22% līdz 28,48 eiro par megavatstundu. Eiro vērtība pret ASV dolāru pirmdien pieauga no 1,0708 līdz 1,0714 dolāriem par eiro, britu mārciņas vērtība pret ASV dolāru saruka no 1,2453 līdz 1,2431 dolāram par mārciņu, bet ASV dolāra vērtība pret Japānas jenu samazinājās no 139,92 līdz 139,54 jenām par dolāru. Eiro vērtība pret britu mārciņu pieauga no 85,98 līdz 86,15 pensiem par eiro.", "link": "https://www.delfi.lv/bizness/37293360/bankas_un_finanses/55634368/akciju-birzas-kritas-naftas-cenas-pieaug"},
{"title": "Akciju cenas pieaug", "category": "Finanses", "body": "WTI markas jēlnaftas cena Ņujorkas biržā un \"Brent\" markas jēlnaftas cena Londonas biržā saruka dienu pēc tam, kad tās bija pieaugušas pēc Saūda Arābijas paziņojuma par ieguves apjoma samazināšanu jūlijā. \" Naftas cenas  ir pakļautas spiedienam (..) jo Saūda Arābijas ieguves apjoma samazināšanas efekts apsīkst un iestājas vāja pieprasījuma radītā realitāte,\" atzīmēja uzņēmuma \"Interactive Investor\" investīciju vadītāja Viktorija Skolara. Akciju cenas Āzijas biržās pārsvarā kritās, investoriem reaģējot uz negaidīto Austrālijas Rezervju bankas (RBA) procentlikmju paaugstināšanu. RBA pacēla galveno procentlikmi par 25 bāzes punktiem līdz 4,1%, kas ir augstākais līmenis kopš 2012.gada maija. Akciju cenas Eiropas un ASV biržās sākumā kritās, bet vēlāk pieauga, noslēdzot tirdzniecības sesiju ar kāpumu. ASV biržu indekss \"Dow Jones Industrial Average\" otrdien pieauga par mazāk nekā 0,1% līdz 33 573,28 punktiem, indekss \"Standard & Poor's 500\" kāpa par 0,2% līdz 4283,85 punktiem, bet indekss \" Nasdaq  Composite\" palielinājās par 0,4% līdz 13 276,42 punktiem. Londonas biržas indekss FTSE 100 otrdien pieauga par 0,4% līdz 7209,00 punktiem, Frankfurtes biržas indekss  DAX  kāpa par 0,2% līdz 15 992,44 punktiem, bet Parīzes biržas indekss CAC 40 palielinājās par 0,1% līdz 7209,00 punktiem. Ņujorkas biržas elektroniskajā tirdzniecībā WTI markas jēlnaftas cena otrdien kritās par 0,6% līdz 71,74 ASV dolāriem par barelu. \"Brent\" markas jēlnaftas cena Londonas biržā saruka par 0,5% līdz 76,29 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien kritās par 12,70% līdz 24,86 eiro par megavatstundu. Eiro vērtība pret ASV dolāru otrdien kritās no 1,0713 līdz 1,0696 dolāriem par eiro, britu mārciņas vērtība pret ASV dolāru saruka no 1,2438 līdz 1,2427 dolāriem par mārciņu, bet ASV dolāra vērtība pret Japānas jenu pieauga no 139,58 līdz 139,65 jenām par dolāru. Eiro vērtība pret britu mārciņu kritās no 86,13 līdz 86,07 pensiem par eiro.", "link": "https://www.delfi.lv/bizness/37293360/bankas_un_finanses/55638112/akciju-cenas-pieaug"},
{"title": "Tikt prom no 'Subsahāras'! Kā remontēs Latvijas atpalikušo kapitāla tirgu", "category": "Finanses", "body": "Latvijas investīciju tirgus nīkuļo, ja salīdzina ar kaimiņiem – Lietuvu un Igauniju. Kā nesen valdības sēdē izteicās finanšu ministrs  Arvils Ašeradens  (JV), Latvija šobrīd ir \"Subsahāras līmenī\", proti, esam neatbilstošā situācijā pēc mūsu valsts IKP un faktiskā dzīves līmeņa. Ministrija vēlas situāciju risināt. Par to, kādi soļi būtu jāsper valdībai, runāja \" Nākotnes kapitāls \". \"Mēs esam Subsahāras ekonomiskajā līmenī,\" runājot par kapitāla tirgu valstī, kolēģiem maija vidū sacīja Ašeradens (JV), demonstrējot Latvijai neglaimojošus datus.  Akciju tirgus kapitalizācija jeb visu biržā tirgoto uzņēmumu akciju kopējā vērtība 2021. gadā Latvijā sasniedza 986 miljonus eiro, Lietuvā 5167 miljonus eiro, Igaunijā – 5337 miljonus eiro. 2022. gadā akciju kapitalizācija Latvijā samazinājās līdz 737 miljoniem eiro, Lietuvā 4752 un Igaunijā – 4708 miljoniem. Vērtēs 'Latvenergo' un LVM kopuzņēmuma 'Latvijas vēja parki' kotēšanu biržā Līdzīga aina paveras, ja salīdzina akciju tirgus kapitalizāciju iepretim valsts iekšzemes kopproduktam (IKP). 2021. gadā akciju tirgus kapitalizācija Latvijā sasniedza tikai 3% no IKP, kamēr Lietuvā tā bija 9,3% un Igaunijā 17,4%. Eiropas Savienības vidējais rādītājs 2021. gadā bija 54% no IKP. Attiecīgi nu ministrija ir skaitļos izteikusi problēmu, kas jau iepriekš izskanējusi arī \"Nākotnes kapitāla\" epizodēs, proti, tirgus ir niecīgs un veidojas apburtais loks – investoriem nav, kur ieguldīt, bet uzņēmumi negrib savas akcijas piedāvāt biržā, jo nav investoru.  \"Mums ir labs regulējums, mums ir laba tirgus infrastruktūra, bet, kā mēs redzam, tirgus apjoms ir ļoti zems,\" viesojoties \"Nākotnes kapitālā\", saka valsts sekretāres vietniece finanšu politikas jautājumos Līga Kļaviņa, norādot, ka tā ir būtiska problēma, jo šobrīd kapitāla tirgus nefunkcionē kā vieta, kur uzņēmumam rast papildu finansējumu, kā tas ir daudzviet citur. Tāpat, kā norāda Kļaviņa, otra problēma ir tā, ka ir cilvēki, kam ir uzkrājumi, bet kas neiegulda Latvijā. To arī ministrija grib risināt.", "link": "https://www.delfi.lv/bizness/37293360/bankas_un_finanses/55634502/tikt-prom-no-subsaharas-ka-remontes-latvijas-atpalikuso-kapitala-tirgu"},
{"title": "OECD Latvijai šogad vienīgajai no Baltijas valstīm prognozē ekonomikas izaugsmi", "category": "Finanses", "body": "Ekonomiskās sadarbības un attīstības organizācija ( OECD ) trešdien publiskotajā ziņojumā prognozē, ka starp  Baltijas  valstīm tikai Latvijā šogad gaidāma ekonomikas izaugsme. OECD prognozē, ka Latvijas iekšzemes kopprodukts (IKP) šogad pieaugs par 1,1%, bet nākamgad gaidāma 2,4% izaugsme. Novembrī OECD prognozēja, ka Latvijas IKP šogad un nākamgad palielināsies attiecīgi par 0,2% un 2,3%. Latvijā saskaņotais patēriņa cenu indekss, kā prognozē OECD, šogad pieaugs par 11,2%, bet nākamgad palielināsies par 4,8%. Savukārt bezdarba līmenis Latvijā, pēc OECD aplēsēm, gan šogad, gan nākamgad veidos 6,6%. OECD norāda, ka augstā inflācija Latvijā negatīvi ietekmēs iedzīvotāju patēriņa izdevumus, bet uzņēmumu investīciju pieauguma temps palēnināsies, ņemot vērā mazāk labvēlīgus finanšu apstākļus un ievērojamo neskaidrību. Vienlaikus pakāpeniski palielināsies valsts eksports, pateicoties ārējā pieprasījuma kāpumam. Tāpat nākamgad būtiski samazināsies inflācija, taču tā saglabāsies augstā līmenī augsto ražotāju cenu dēļ. Organizācija prognozē, ka  Lietuvas  IKP šogad saglabāsies nemainīgs, bet nākamgad palielināsies par 2,6%. Šogad Lietuvā tiek lēsts patēriņa cenu kāpums 13,1% apmērā, bet nākamgad tiek prognozēts 5,7% pieaugums. Savukārt bezdarbs Lietuvā, pēc OECD aplēsēm, šogad veidos 7,6%, bet nākamgad tas samazināsies līdz 7,1%. Igaunijai  OECD šogad prognozē IKP kritumu par 1,3%, bet nākamgad valsts ekonomikā sagaida 3,2% izaugsmi. Patēriņa cenu kāpumu organizācija šogad un nākamgad Igaunijā prognozē attiecīgi 9,2% un 3,4% apmērā. Prognozēs teikts, ka bezdarba līmenis Igaunijā šogad veidos 5,9%, bet nākamgad samazināsies līdz 5,7%. Vienlaikus OECD palielinājusi pasaules ekonomikas izaugsmes prognozi šim gadam līdz 2,7%, salīdzinot ar iepriekš lēsto 2,6% kāpumu. Savukārt nākamajam gadam organizācija globālās ekonomikas izaugsmes prognozi saglabājusi 2,9% apmērā. Organizācija norāda, ka enerģijas cenu pieauguma tempa palēnināšanās palīdz samazināt inflāciju un mazināt spiedienu uz mājsaimniecību budžetiem, kā arī palielinās patērētāju un uzņēmumu pārliecības rādītāji. Taču vienlaikus aizvien vairāk pasaulē jūtama procentu likmju pieauguma ietekme, jo sevišķi nekustamo īpašumu un finanšu tirgos. Eirozonas ekonomikā kopumā OECD šogad sagaida IKP kāpumu par 0,9%, bet 2024.gadā – par 1,5%. Eiropas lielākajā ekonomikā Vācijā IKP šogad saglabāsies nemainīgs, bet nākamgad pieaugs par 1,3%, prognozē organizācija. Savukārt ASV OECD sagaida IKP pieaugumu attiecīgi par 1,6% un 1%, bet Ķīnā – par 5,4% un 5,1%.", "link": "https://www.delfi.lv/bizness/37293360/bankas_un_finanses/55639242/oecd-latvijai-sogad-vienigajai-no-baltijas-valstim-prognoze-ekonomikas-izaugsmi"},
{"title": "Akciju cenas pārsvarā krītas pēc Kanādas procentlikmju paaugstināšanas", "category": "Finanses", "body": "Tika arī publicēti dati par Ķīnas ekonomikas vājumu un ASV eksporta kritumu, vairojot bažas par globālās ekonomikas stiprumu. Kanādas centrālā banka trešdien paaugstināja bāzes procentlikmi par 25 bāzes punktiem līdz 4,75%. Tas notika pēc tam, kad Austrālija otrdien pacēla procentlikmi līdz 11 gadu augstākajam līmenim. Nākamnedēļ notiks FRS sanāksme, un investori cerēja, ka ASV centrālās bankas politikas noteicēji nepaaugstinās procentlikmes 11.reizi pēc kārtas. Tirgi reaģēja arī uz ziņām, ka rūpniecības produkcijas apjoms Vācijā aprīlī, salīdzinot ar iepriekšējo mēnesi, palielinājies par 0,3%, taču šis kāpums bijis mazāks par prognozēto. Analītiķi bija prognozējuši, ka rūpniecība pieaugs par 0,6%. Bažas radīja arī trešdien publiskotie dati, ka ASV ārējās tirdzniecības deficīts aprīlī palielinājies līdz 74,6 miljardiem dolāru, salīdzinot ar 60,6 miljardiem dolāru martā. ASV eksporta apjoms aprīlī veidojis 249 miljardus dolāru, kas ir par 3,6% mazāk nekā pirms mēneša. ASV biržu indekss \"Dow Jones Industrial Average\" trešdien pieauga par 0,3% līdz 33 665,02 punktiem, indekss \"Standard & Poor's 500\" kritās par 0,4% līdz 4267,52 punktiem, bet indekss \" Nasdaq  Composite\" samazinājās par 1,3% līdz 13 104,90 punktiem. Londonas biržas indekss FTSE 100 trešdien kritās par 0,1% līdz 7624,34 punktiem, Frankfurtes biržas indekss  DAX  saruka par 0,2% līdz 15 960,56 punktiem, bet Parīzes biržas indekss CAC 40 samazinājās par 0,1% līdz 7202,79 punktiem. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 1,1% līdz 72,53 ASV dolāriem par barelu. \"Brent\" markas jēlnaftas cena Londonas biržā kāpa par 0,9% līdz 76,95 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 5,92% līdz 26,33 eiro par megavatstundu. Eiro vērtība pret ASV dolāru trešdien pieauga no 1,0693 līdz 1,0696 dolāriem par eiro, britu mārciņas vērtība pret ASV dolāru kāpa no 1,2424 līdz 1,2431 dolāram par mārciņu, bet ASV dolāra vērtība pret Japānas jenu pieauga no 139,63 līdz 140,24 jenām par dolāru. Eiro vērtība pret britu mārciņu kritās no 86,07 līdz 86,03 pensiem par eiro.", "link": "https://www.delfi.lv/bizness/37293360/bankas_un_finanses/55642164/akciju-cenas-parsvara-kritas-pec-kanadas-procentlikmju-paaugstinasanas"},
{"title": "Amerikāņi vēršas pret kripto līderiem; drīz pievērsīsies mazajiem", "category": "Finanses", "body": "Jau kopš pērnā gada, kad straujais kriptovalūtu vērtības kritums daudzus investorus atstāja zaudētājos, ASV uzraugu iestādes sāka pievērst pastiprinātu uzmanību digitālo valūtu uzņēmumiem, biržām un citiem tirgus spēlētājiem. Šonedēļ vērtspapīru tirdzniecības komisija (Securities and Exchange Commission - ang.v.) publiskoja savas apsūdzības pret \"Binance\" un \"Coinbase\". Apsūdzību saraksts ir garš un uzņēmumiem tiek pārmesta ļaunprātīga likumdošanas apiešana un tirgus regulējumu neievērošana. \"Binance\" tiek apsūdzēts par \"plaša maldināšanas tīkla veidošanu\". Komisijas pamatargumentā pret kriptovalūtu biznesiem, kā raksta medijs \"Coindesk\", var redzēt digitālo monētu modeļa sadursmi ar vērtspapīru tirgus likumiem. Komisija uzskata, ka praktiski katrai kriptovalūtu platformu biznesa darbībai ir jābūt reģistrētai aģentūrā, un tai ir jāatbilst ASV vērtspapīru tirgus noteikumiem. Komisija uzskata, ka abas platformas ir ilgstoši uzturējušas nereģistrētas biržas un vērtspapīriem pielīdzināmus aktīvus. Komisija arī norādījusi, kā problēmu faktu, ka kriptovalūtu platformas ir \"vienas pieturas\" servisi, proti, gan biržas, kas brokeri, gan aizdevēji. Tas rada interešu konfliktu. \"Es domāju, ka šerifs ir ieradies pilsētā un dara zināmu savu klātbūtni,\" sarunā ar \"Coindesk\" sacīja Terenss Jans, bijušais  Volstrītas  jurists, kurš ir \"Swan  Bitcoin \" rīkotājdirektors. \"Binance\" pārmetumus noraida, skaidrojot, ka minētajām apsūdzībām nav pamatojuma un platformu izdotās kriptovalūtas nav uzskatāmas par vērtspapīriem. \"SEC nepamatotā un negodīgā pieeja nav atstājusi mums citas izvēles, kā vien aizstāvēt savu biznesu. \"Binance\" izaugsme visā pasaulē ir bijusi ļoti strauja. Līdz ar kopējo nozares izaugsmi, attīstījās arī mūsu sistēmas, vadības ierīces un tehnoloģijas. Mēs esam sistemātiski strādājuši, lai izveidotu savā klasē labākās programmas, tostarp investējot vismodernākajās tehnoloģijās un kvalificētos nozares ekspertos drošības un atbilstības jomā. Pēdējo divu gadu laikā esam ieguldījuši 80 miljonus ASV dolāru ārējo atbilstības partneru piesaistīšanā,\" teikts kompānijas paziņojumā presei. Par to, kuram ir taisnība, būs jālemj ASV tiesām. Taču, kā norāda eksperti, ja ASV uzraugi būs veiksmīgi, tad sekos tālāka kriptovalūtu telpas sakārtošana un vēršanās pret mazākiem uzņēmumiem. \"Tālākas darbības mani nepārsteigtu,\" sarunā ar \"Forbes\" saka Kristīna Smita, \"Blockchain\" asociācijas izpilddirektore. \"Tajā pašā laikā es domāju, ka šī vēršanās pret \"Coinbase\" ir vēstījums, ko viņš (SEC priekšsēdētājs Gerijs Genslers) vēlējās nosūtīt.\" Viņa uzskata, ka, ja SEC uzvarēs tiesā un pierādīs, ka lielākā daļa kriptovalūtu ir vērtspapīri un ka biržas tādējādi ir SEC pakļautībā, tad visticamāk notiks vēršanās pret citiem uzņēmumiem. \"Jenner and Block\" partneris Keivans Sadehi, piekrīt, norādot, ka citas ASV kriptovalūtu biržas joprojām ir apdraudētas, pat, ja SEC pagaidām ir apmierināta ar vēršanās tiesā tikai pret šiem diviem uzņēmumiem. \"Veids, kādā viņi pamatojas uz šīm prasībām, skaidri parāda, ka tādas pašas apsūdzības var tikt izvirzītas gandrīz jebkurai struktūrai ar līdzīgu uzņēmējdarbības modeli,\" saka Sadehi. Daži ir norādījuši, ka šāda agresīva vēršanās pret kriptovalūtu nozari var iegriezt ASV, jo uzņēmumi izvēlēsies pārcelt savu darbību uz Eiropu Savienību, kur nesen kā stājies spēkā tirgus regulējums MiCA.", "link": "https://www.delfi.lv/bizness/37293360/bankas_un_finanses/55642480/amerikani-versas-pret-kripto-lideriem-driz-pieversisies-mazajiem"},
{"title": "'Dzimuši, lai pirktu sapni.' Krāpnieki aizvien aktīvāk izmanto cilvēku vēlmi ātri nopelnīt", "category": "Finanses", "body": "Ik gadu krāpnieki pamanās nozagt miljoniem eiro no Latvijas iedzīvotāju maciņiem.  Valsts policijas  (VP) dati par gada pirmajiem četriem mēnešiem liecina, ka jau izkrāpti teju 3,5 miljoni eiro. Vislielākās summas noziedznieki pamanījušies iegūt, zvanot pa telefonu – šādā veidā nozagti jau teju 1,7 miljoni eiro. Otrs ienesīgākais veids ir krāpniecība, izmantojot dažādas finanšu platformas, kur garnadži \"nopelnījuši\" 1,1 miljonu eiro, rāda Valsts policijas un SEB bankas apkopotie dati. Patiesais zaudētās naudas apjoms varētu būt daudzkārt lielāks, jo, kā trešdien preses konferencē norādīja Valsts policijas Prevencijas vadības nodaļas priekšnieks Andis Rinkevics, iepriekš minētie skaitļi ir tikai par tiem cilvēkiem, kas ir vērsušies policijā. \"Zaudējumi ir milzīgi. Šogad ir jau faktiski 3,5 miljoni [eiro - red.] un mēs droši varam to reizināt ar trīs, kas būs gada beigās,\" norāda policijas pārstāvis. Digitālo platformu krāpnieki, kā skaidro policija, mēdz izmantot arī slavenības, lai piesaistītu uzmanību. Krāpnieku vidū populāri ir kļuvis izmantot pretrunīgi vērtētā miljardiera, kriptovalūtu cienītāja Īlona Maska seju, zīmolus un ierakstītus video, kuriem apakšā tiek pieliktas krāpnieku veidotas saites. SEB bankas Drošības pārvaldes vadītājs Mārcis Pelcis kopā ar kolēģiem veica eksperimentu, izliekoties par ieguldītājiem vienā no \"Īlona Maska\" platformām, lai saprastu kā viltus investīciju krāpnieki strādā.", "link": "https://www.delfi.lv/bizness/37293360/bankas_un_finanses/55640018/dzimusi-lai-pirktu-sapni-krapnieki-aizvien-aktivak-izmanto-cilveku-velmi-atri-nopelnit"},
{"title": "Gada inflācija Latvijā turpina sarukt", "category": "Finanses", "body": "Mēnesi iepriekš gada inflācija bija 15,1%. Lielākā ietekme uz vidējā patēriņa cenu līmeņa izmaiņām 2023. gada maijā, salīdzinot ar 2022. gada maiju, bija pārtikai un bezalkoholiskajiem dzērieniem (+4,6 procentpunkti), ar mājokli saistītām precēm un pakalpojumiem (+4,4 procentpunkti), ar atpūtu un kultūru saistītām precēm un pakalpojumiem (+0,7 procentpunkti), dažādu preču un pakalpojumu grupai (+0,7 procentpunkti), kā arī ar transportu saistītām precēm un pakalpojumiem (-1,1 procentpunkts). Pārtikas un bezalkoholisko dzērienu grupā cenas gada laikā palielinājās par 17,9%. Būtiskākā ietekme uz vidējā cenu līmeņa pieaugumu grupā bija maizei (+33,5%), konditorejas izstrādājumiem (+18,7%), miltiem un citiem graudaugiem (+8,3%). Dārgāka bija žāvēta, sālīta vai kūpināta gaļa (+17,7%), cūkgaļa (+12,7%) un gaļas izstrādājumi (+10,2%). Cenas pieauga sieram un biezpienam (+13,5%), olām (+22,3%), piena produktiem (+7,1%), pienam (+8,6%), jogurtam (+9,4%). Gada laikā cenas kāpa svaigiem dārzeņiem (+28,6%), kafijai (+26,3%), svaigiem augļiem (+16,6%), cukuram (+59,7%), saldējumam (+25,8%), augļu un dārzeņu sulām (+24,8%), šokolādei (+14,6%), konservētām vai pārstrādātām zivīm un jūras velšu izstrādājumiem (+20,4%), mērcēm un garšvielu piedevām (+38,0%), atspirdzinošajiem dzērieniem (+26,6%). Alkoholisko dzērienu un tabakas izstrādājumu vidējais cenu līmenis pieauga par 8,6%. Alkoholisko dzērienu cenas kāpa par 9,2%, sadārdzinoties alum, stiprajiem alkoholiskajiem dzērieniem un vīnam. Tabakas izstrādājumiem gada laikā cenas palielinājās vidēji par 7,4%. Ar mājokli saistītām precēm un pakalpojumiem vidējais cenu līmenis palielinājās par 24,8%. Gada laikā būtiskākais cenu pieaugums bija siltumenerģijai (+50,4%) un elektroenerģijai (+25,2%). Sadārdzinājās cietais kurināmais, dabasgāze, ūdensapgāde, kanalizācijas pakalpojumi, mājokļa apsaimniekošanas pakalpojumi, mājokļa uzturēšanas un remonta pakalpojumi, materiāli mājokļa uzturēšanai un remontam, kā arī atkritumu savākšana. Veselības aprūpes grupā vidējais cenu līmenis kāpa par 10,4%. Gada laikā dārgāki kļuva farmaceitiskie produkti, ārstu speciālistu pakalpojumi, zobārstniecības pakalpojumi. Ar transportu saistītām precēm un pakalpojumiem cenas samazinājās par 7,7%, ko galvenokārt noteica degvielas cenu kritums par 19,3%. Dīzeļdegviela palika lētāka par 24,2%, benzīns – par 14,7%, bet auto gāze – par 5,5%. Savukārt cenas pieauga personisko transportlīdzekļu apkopei un remontam, pasažieru pārvadājumiem pa autoceļiem, kā arī pasažieru aviopārvadājumiem. Ar atpūtu un kultūru saistītām precēm un pakalpojumiem cenas kāpa par 11,4% sadārdzinoties barībai lolojumdzīvniekiem, atpūtas un sporta pakalpojumiem, televīzijas abonēšanas maksai, ziediem, laikrakstiem un žurnāliem, kancelejas precēm un zīmēšanas piederumiem, kompleksajiem atpūtas pakalpojumiem. Restorānu un viesnīcu pakalpojumiem vidējais cenu līmenis palielinājās par 17,4%. Dārgāki bija ēdināšanas pakalpojumi, tai skaitā cenu kāpums bija restorānu un kafejnīcu pakalpojumiem – par 13,2%, ēdnīcu pakalpojumiem – par 16,0% un ātrās ēdināšanas pakalpojumiem – par 17,3%. Gada laikā sadārdzinājās arī viesnīcu pakalpojumi. Dažādu preču un pakalpojumu grupā cenas palielinājās par 14,2%, ko būtiski ietekmēja cenu kāpums personīgās higiēnas precēm un skaistumkopšanas līdzekļiem. Dārgāki bija frizētavu un skaistumkopšanas salonu pakalpojumi, uzturēšanās izmaksas veco ļaužu pansionātos, autotransportlīdzekļu apdrošināšana. Pārējās patēriņa grupās nozīmīgākais cenu kāpums bija telekomunikāciju pakalpojumiem, mājokļa tīrīšanas un kopšanas līdzekļiem, apģērbiem. Vienlaikus    .", "link": "https://www.delfi.lv/bizness/37293360/bankas_un_finanses/55643680/gada-inflacija-latvija-turpina-sarukt"},
{"title": "Arī apgabaltiesa par noziedzīgi iegūtiem atzīst 'ABLV Bank' esošus vairāk nekā 2,4 miljonus eiro", "category": "Finanses", "body": "Rīgas apgabaltiesa  atstājusi negrozītu  Ekonomisko lietu tiesas  (ELT) lēmumu un par noziedzīgi iegūtiem atzinusi vairāk nekā 2,4 miljonus eiro, kas atradās privātpersonas kontā \" ABLV Bank \", informēja prokuratūrā. Šovasar ELT pieņēma lēmumu atzīt par noziedzīgi iegūtu mantu kādā kriminālprocesā arestētus naudas līdzekļus un nolēma šos naudas līdzekļus konfiscēt un ieskaitīt Latvijas valsts budžetā. Par minēto ELT lēmumu privātpersonas pilnvarotais pārstāvis iesniedza sūdzību Rīgas apgabaltiesā, lūdzot atcelt to un izbeigt procesu par noziedzīgi iegūtu mantu. Septembra beigās Rīgas apgabaltiesa nolēma atstāt negrozītu ELT lēmumu, atzīstot to par tiesisku un pamatotu. Rīgas apgabaltiesa atzina, ka ar pirmstiesas procesā iegūto pierādījumu kopumu ir sasniegts pierādīšanas slieksnis, proti, arestētajai mantai - kontā esošajiem naudas līdzekļiem -, visticamāk, ir noziedzīga, nevis likumīga izcelsme. Rīgas apgabaltiesas lēmums nav pārsūdzams. Maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018. gada 26. februārī nolēma pašlikvidēties, savukārt  Finanšu un kapitāla tirgus komisijas  padome 2018. gada 12. jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018. gada 12. jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV  Finanšu ministrijas  Finanšu noziegumu apkarošanas tīkla (\"FinCEN\") 2018. gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas  Ziemeļkorejas  kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017. gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī Korupcijas novēršanas un apkarošanas birojs (KNAB) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/54802808/ari-apgabaltiesa-par-noziedzigi-iegutiem-atzist-ablv-bank-esosus-vairak-neka-2-4-miljonus-eiro"},
{"title": "Lietuva starptautiskajos finanšu tirgos aizņemas 1,25 miljardus eiro", "category": "Finanses", "body": "Lietuva  starptautiskajos finanšu tirgos aizņēmusies 1,25 miljardus eiro, emitējot desmit gadu eiroobligācijas, paziņojusi Finanšu ministrija. Jauno obligāciju uzcenojums ir 95 bāzes punkti virs vidējām \"swap\" likmēm, kas ir par 40 bāzes punktiem mazāk nekā tāda paša termiņa emisijai pērn oktobrī. \"Tas nozīmē, ka investori labvēlīgāk uztver Lietuvas kredītrisku. Lietuva ir izmantojusi labvēlīgo situāciju finanšu tirgos un izpildījusi šā gada aizņemšanās plānu eiroobligāciju emisijai starptautiskajos tirgos,\" paziņoja Lietuvas finanšu ministre Gintare Skaiste. Desmit gadu eiroobligāciju, uz kurām parakstīšanās gandrīz četras reizes pārsniedza piedāvājumu, gada kupona likme ir 3,875%. 1,25 miljardus eiro Lietuva aizņēmusies 131 investora. Visvairāk investīciju ir no Lielbritānijas (18,7%), Vācijas (11,4%), Francijas (8,9%), Šveices (6,6%) un citām valstīm. Emisijas organizēja \"Citi\" un \"Societe Generale\".", "link": "https://www.delfi.lv/bizness/37293360/bankas_un_finanses/55644728/lietuva-starptautiskajos-finansu-tirgos-aiznemas-1-25-miljardus-eiro"},
{"title": "Akciju cenas pārsvarā pieaug, neraugoties uz eirozonas ieslīgšanu recesijā", "category": "Finanses", "body": "Akciju cenas lielākoties kāpa arī  Eiropas  biržās, neraugoties uz datiem par eirozonas ieslīgšanu recesijā pēc negatīvas izaugsmes pirmajā ceturksnī. Analītiķi uzskata ASV rūpniecības uzņēmumu akciju cenu kāpumu kā liecību par akciju tirgus paplašīnāšanos. \"B. Riley Financial\" analītiķis Ārts Hogans arī saskata augošu investoru pārliecību par to, ka FRS nepacels procentlikmes. ASV Nodarbinātības ministrijas dati liecina, ka bezdarbnieka pabalsta jauno pieprasījumu skaitam ASV pagājušajā nedēļā reģistrēts lielāks kāpums par prognozēto. Pagājušajā nedēļā ASV saņemts 261 000 jaunu bezdarbnieka pabalsta pieprasījumu, kas ir par 28 000 vairāk nekā iepriekšējā nedēļā, kad atbilstoši pārskatītajiem datiem tādu bijis 233 000. Analītiķi bija prognozējuši, ka bezdarbnieka pabalsta jauno pieprasījumu skaits pagājušajā nedēļā palielināsies līdz 235 000 salīdzinājumā ar sākotnēji lēstajiem 232 000. Šie dati uzkurināja \"pieņēmumu, ka darba tirgus beidzot sāk reaģēt uz iepriekšējo procentlikmju paaugstināšanu un inflācijas kāpuma ietekmi,\" sacīja \"City Index\" tirgus analītiķis Favads Razakzada. ASV dolāra vērtība pret eiro un citām svarīgām valūtām samazinājās. ASV biržu indekss \"Dow Jones Industrial Average\" ceturtdien pieauga par 0,5% līdz 33 833,61 punktam, indekss \"Standard & Poor's 500\" kāpa par 0,6% līdz 4293,93 punktiem, bet indekss \" Nasdaq  Composite\" palielinājās par 1,0% līdz 13 238,52 punktiem. Londonas biržas indekss FTSE 100 ceturtdien kritās par 0,3% līdz 7599,74 punktiem, Frankfurtes biržas indekss  DAX  pieauga par 0,2% līdz 15 989,96 punktiem, bet Parīzes biržas indekss CAC 40 palielinājās par 0,3% līdz 7222,15 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 1,2% līdz 71,63 ASV dolāriem par barelu. \"Brent\" markas jēlnaftas cena Londonas biržā saruka par 1,0% līdz 76,17 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 2,33% līdz 26,95 eiro par megavatstundu. Eiro vērtība pret ASV dolāru ceturtdien pieauga no 1,0696 līdz 1,0785 dolāriem par eiro, britu mārciņas vērtība pret ASV dolāru kāpa no 1,2438 līdz 1,2560 dolāriem par mārciņu, bet ASV dolāra vērtība pret Japānas jenu kritās no 140,13 līdz 138,89 jenām par dolāru. Eiro vērtība pret britu mārciņu kritās no 86,02 līdz 85,82 pensiem par eiro.", "link": "https://www.delfi.lv/bizness/37293360/bankas_un_finanses/55645678/akciju-cenas-parsvara-pieaug-neraugoties-uz-eirozonas-iesligsanu-recesija"},
{"title": "Eiropas autoražotājiem procentu likmju kāpums sola problēmas", "category": "Finanses", "body": "Pirmais ceturksnis pasaules lielākajiem automašīnu ražotājiem un attiecīgi to akciju cenām bija salīdzinoši labs, bet  Eiropas Centrālās bankas  (ECB) plāni turpināt celt procentu likmes rada bažas, ka Eiropas lielākie ražotāji saskarsies ar būtiskām problēmām atlikušajā gadā. Autoražotāji pandēmijas laikā pieredzēja tādas pašas problēmas kā viss tehnoloģiju sektors – loģistiskas problēmas, kas izraisīja detaļu un pašu auto piegāžu kavēšanos, mikroprocesoru trūkumu, kā arī patērētājiem samazinājās vajadzība pēc automašīnām. Piemēram, kopējā Vācijas automobiļu ražošana 2022. gada beigās samazinājās līdz 3,3 miljoniem transportlīdzekļu, salīdzinot ar gandrīz divkāršu līmeni pirms sešiem gadiem, vēsta \"The Washington Post\". Tur gan vainīga ne tikai pandēmija, bet arī straujais enerģijas cenu pieaugums. Pandēmijai beidzoties, vairums no šīm problēmām atrisinājās un kompānijas spēja uzrādīt labākus peļņas rādītājus. Taču globālā cīņa ar inflāciju nu draud izraisīt jaunu nedienu vilni, jo samazinās patērētāju pirktspēja. \" General Motors \" un vairāki citi autoražotāji aprīlī ziņoja, ka jauno transportlīdzekļu pārdošanas apjomi gada pirmajos trīs mēnešos ir ievērojami palielinājušies, pateicoties tam, ka uzlabojās galveno komponentu piegādes un bija stabils pieprasījums gan no patērētāju, gan komerciālo klientu puses, ziņo \"The  New York Times \".", "link": "https://www.delfi.lv/bizness/37293360/bankas_un_finanses/55644464/eiropas-autorazotajiem-procentu-likmju-kapums-sola-problemas"},
{"title": "'Viduslatvijas mežsaimnieks' iegādājas tehniku 1,1 milj. eiro vērtībā", "category": "Finanses", "body": "\" SEB  līzings\" par vairāk kā 940 tūkstošiem eiro finansējis divu jaunu meža tehnikas vienību – forvardera \"Ponsse Buffalo 8W\" un harvestera \"Ponsse Ergo 8W\" – iegādi SIA \"Viduslatvijas mežsaimnieks\". Pirkuma kopējā summa ir 1,107 milj. eiro. Jaunās tehnikas vienības ļaus samazināt mežu izstrādes izmaksas un uzlabot darba efektivitāti. \"Šobrīd meža cirsmu izstrāde tiek veikta, piesaistot ārpakalpojuma uzņēmumus, kas ir nerentabli un rada liekas izmaksas. Ar \"SEB līzinga\" atbalstu varēsim iegādāties paši savas tehnikas vienības, kas samazinās cirsmu izstrādes izmaksas aptuveni par 50%,\" stāsta SIA \"Viduslatvijas mežsaimnieks\" rīkotājdirektors Raitis Mjaņa. Ar tehnikām darbosies pašu algoti darbinieki, kuri būs vairāk ieinteresēti labākā izpildījumā, kvalitātē un precīzākā darba sniegumā. Tāpat abās meža tehnikas vienībās ir uzstādītas dažādas aktīvās sistēmas, kas mazāk fiziski noslogo operatoru, tā atvieglojot veicamos darba uzdevumus, kā arī veicinot efektivitāti un labāku koka sortimenta izstrādi, skaidro uzņēmuma vadītājs. \"SEB līzings\" ziņo, ka tā līzinga finansējuma apjoms salīdzinoši ar 2023. gada pirmajiem pieciem mēnešiem uzņēmumu segmentā ir pieaudzis par 70%, īpaši liela aktivitāte vērojama mežistrādes tehnikas finansējumam, kur salīdzinoši ar iepriekšējā gada attiecīgo posmu finansētais apjoms pieaudzis vairāk nekā trīs reizes. Liela aktivitāte vērojama arī lauksaimniecības tehnikas finansēšanā, kā arī uzņēmumu autoparku atjaunošanā un iekārtu nomaiņā. \"Visbiežāk tās ir investīcijas, ko uzņēmumi piesardzīgi atlika Covid-19 pandēmijas un Krievijas kara izraisītās neziņas dēļ. Iepriekšējo periodu pelnītspēja, uzkrātais kapitāls un pieejamie līdzekļi klientiem tagad ļauj gan esošās, gan jaunas saistības izpildīt bez īpašiem izaicinājumiem. Uzņēmēju kompetence ir ievērojami augusi, līdz ar to viņi investē modernajās tehnoloģijās, saskatot potenciālu strādāt efektīvāk. Ja ir šaubas, vai ir īstais brīdis investēt un piesaistīt papildu finansējumu, ieteiktu veikt ekonomiskos aprēķinus un būt drosmīgiem. Katram uzņēmumam ir savi īstermiņa un ilgtermiņa attīstības mērķi, tāpēc vajadzētu kopā ar banku izskatīt iespējas tos īstenot, iespējams, nedaudz pamainot darījumu struktūru, taču beigās sasniedzot izvirzīto mērķi,\" raksturo \"SEB līzinga\" valdes loceklis Matīss Janevičs-Dambis,. SIA \"Viduslatvijas mežsaimnieks\" dibināts 2016. gadā un ir pilnībā Latvijas uzņēmums, kura pamatdarbība ir cirsmu izstrāde, mežu apsaimniekošana un meža īpašumu iegāde Latvijas teritorijā. Uzņēmumā kopumā nodarbināti 25 darbinieki", "link": "https://www.delfi.lv/bizness/37293360/bankas_un_finanses/55645974/viduslatvijas-mezsaimnieks-iegadajas-tehniku-1-1-milj-eiro-vertiba"},
{"title": "Uzrakstīt kodu dienas laikā. Kā Latvijā praktiski pielieto mākslīgo intelektu?", "category": "Finanses", "body": "Mākslīgais intelekts  (MI) pēdējā pusgada laikā ir kļuvis par plaši apspriestu tematu, vienlaikus aktuāls ir jautājums par tā praktisko pielietojumu. Kopumā šajā jomā pasaulē vēl notiek taustīšanās, un, lai gan šur tur jau parādās MI iespējoti risinājumi, praktisko labumu varēs redzēt ilgtermiņā. \" ChatGPT \" pagājušā gada sākumā demonstrēja, ka mākslīgā intelekta risinājumi šobrīd atsevišķās situācijās spēj uzturēt sarunu un pat sniegt saprātīgus, no lietotāja iepriekš rakstītā izrietošus padomus, piemēram, kā apkopt datoru vai uzrakstīt eseju. Vēl vairāk – teorētiski robots spēj uzrakstīt eseju lietotāja vietā. Tomēr, kā nesen ziņoja \"Reuters\", vismaz pagaidām tas var radīt problēmas, proti, kāds ASV jurists, gatavojoties tiesas prāvai, izmantoja \"ChatGPT\", kas uzdeva neeksistējošas lietas par reāliem precedentiem. Medijs vēsta, ka Ņujorkas štatā praktizējošajam advokātam tas varētu maksāt darbu un atļauju tālāk praktizēt. Vienlaikus netrūkst arī daudz pozitīva pielietojuma stāstu. Viens no virzieniem, kur jau šobrīd mākslīgā intelekta iespējotie padomdevēji var būt lietderīgi, ir programmēšanas risinājumu meklēšana.", "link": "https://www.delfi.lv/bizness/37293360/bankas_un_finanses/55620258/uzrakstit-kodu-dienas-laika-ka-latvija-praktiski-pielieto-maksligo-intelektu"},
{"title": "Iedzīvotāju vidū popularitāti gūst valsts izdotās krājobligācijas", "category": "Finanses", "body": "Banku noguldījumu procentu likmēm kāpjot lēni, šogad Latvijā populāras ir kļuvušas valsts izdotās krājobligācijas.  Krājobligācijas ir noguldījums Valsts kasē valsts vērtspapīra formā, un to var iegādāties jebkurš Latvijas iedzīvotājs. Instruments darbojas sekojoši: iegādājoties krājobligācijas, cilvēks aizdod naudu Latvijas valstij par attiecīgajam termiņam fiksētu procentu likmi. Kurš kuru? Valsts konkurēs ar bankām iedzīvotāju naudas piesaistē Vidēji dienā valsts krājobligācijās tiek ieguldīti 1,5 miljoni eiro. Populārākais noguldījumu termiņš ir 12 mēneši, uz tik ilgu periodu ieguldīti 78% no visu emitēto krājobligāciju summas. Pērn pa visu gadu krājobligācijās tika ieguldīti 14,7 miljoni eiro, bet šogad nepilnu sešu mēnešu laikā iedzīvotāji iegādājušies krājobligācijas vairāk nekā", "link": "https://www.delfi.lv/bizness/37293360/bankas_un_finanses/55647032/iedzivotaju-vidu-popularitati-gust-valsts-izdotas-krajobligacijas"},
{"title": "Pasaules lielākā investīciju firma samazina Ķīnas uzņēmumu akciju vērtējumu", "category": "Finanses", "body": "Iepriekš \"BlackRock\" rekomendēja Ķīnas uzņēmumu akcijas turēt lielākā daudzumā nekā citu valstu un reģionu uzņēmumu akcijas. Taču tagad kompānija saka, ka tās nedrīkstētu pārsniegt citu reģionu un valstu akciju daudzumu. Tas liecina, ka pasaules lielākā investīciju firma netic, ka pasaules otrajā lielākajā ekonomikā gaidāmas straujas pozitīvas pārmaiņas. \"Ķīnas ekonomikas izaugsme ir palēninājusies, un valdības ekonomikas stimulēšanas pasākumi nav tik veiksmīgi kā iepriekš,\" stratēģi rakstīja ziņojumā investoriem pirmdien. \"Strukturālie izaicinājumi nozīmē ilgtermiņa izaugsmes pasliktināšanos. Ģeopolitiskie riski saglabājas.\" Vēl nedēļu iepriekš pasaules lielākie aktīvu pārvaldnieki izteica cerības, ka Ķīnas valdības ekonomikas balstīšanas pasākumi varētu būt veiksmīgi. Pēdējo reizi \"BlackRock\" paaugstināja Ķīnas akciju vērtējumu šā gada februārī, iesakot to daudzumu palielināt, pārsniedzot citu reģionu akcijas. Kompānija norādīja uz īstermiņa peļņas iespējām no ekonomikas atvēršanas pēc  Covid-19  pandēmijas. Taču šīs prognozes nepiepildījās. Kopš tā laika viens no galvenajiem valsts indeksiem \"MSCI China Index\" ir zaudējis 13%. Ķīnas uzņēmumu akcijas šogad ir piedzīvojušas lielus kritumus, kamēr ASV akcijas ir augušas. Vājās Ķīnas ekonomikas ietekme atbalsojas arī pasaulē. Piemēram, franču luksusa zīmola preču ražotāja un tirgotāja LVMH vērtība šogad sarūk, jo Āzijas lielvalsts patērētāji nepērk dārgos produktus tādos apjomos, kā investori bija cerējuši. Jāmin, ka \"BlackRock\" stratēģi vienlaikus paaugstināja rekomendāciju palielināt Japānas akciju daudzumu portfeļos.", "link": "https://www.delfi.lv/bizness/37293360/bankas_un_finanses/55954588/pasaules-lielaka-investiciju-firma-samazina-kinas-uznemumu-akciju-vertejumu"},
{"title": "'Nākotnes kapitāls': Portfeļa izmaiņas uz 2023. gada divdesmit trešo nedēļu", "category": "Finanses", "body": "Iepriekšējā nedēļā visi ETFi un “ SEB  Active 80F” fonds parādīja pozitīvo rezultātu. Labāko rezultātu uz šo brīdi rāda Japānu uzņēmumu ETF ar +6,18% rezultātu, bet lielāka izaugsme bija “iShares MSCI EM IMI ESG Screened UCITS” ETF no -0,11% uz +2,34%. Šis ETF iegulda Ķīnā un citās Āzijas valstīs. Iepriekšēja nedēļā \"S&P 500\" indekss turpināja izaugsmi. Nedēļas izaugsme bija +0,37% vai +15,87 punkti. Akciju cenas Volstrītā pieauga, atspoguļojot lielāku optimismu par  ASV ekonomiku un uzskatu, ka ASV Federālā rezervju sistēma (FRS) šonedēļ nepacels procentlikmes. Baltijas akciju tirgus neaug, bet arī nav liela apjoma kritumu. Aģentūras LETA informācija liecina, ka Rīgas biržas indekss \"OMX Riga\" šonedēļ palielinājās par 0,48%. Viļņas biržas indekss samazinājās par 0,39%, savukārt \"OMX Tallinn\" samazinājās par 0,68%. Kopējais Baltijas biržu indekss \"OMX Baltic Benchmark GI\" šonedēļ samazinājās par 0,52%. Ņemot vērā, ka Baltijas tirgus parasti nedaudz atpaliek laikā no globālajiem tirgiem, potenciāli jau šonedēļ atkal varēs novērot nelielu izaugsmi. Kriptovalūtu tirgus pieredzēja kritumu. Investoriem satraucoties par  ASV finanšu uzraugu vēršanos tiesā pret tirgus lielākajiem spēlētājiem.  Tomēr analītiķi paredz, ka pozitīvie signāli no ASV akciju tirgus varētu iedrošināt arī kriptovalūtu investorus. Kopīga situācija ar Kuzikova portfeļa akcijām ir šāda: Lielāko izaugsmi parādīja WMT (+0,2%) un MOS (+0,16%). Lielākais kritums bija MSFT (-0,17%) un V (-0,2%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Kuzikovs turpināja investēt pārtikas segmentā “Turpināju piepirkt Latvijas krājobligācijas, kā arī veicu investīcijas mediju segmentā. Nākamas investīcijas ies pārtikas segmentā.” Vilūns turpina papildināt Baltijas portfeli “Esmu nedaudz palielinājis ieguldījumus P2P sektorā, visticamāk, ka nākamajās nedēļās turpināšu iegādāties Baltijas akcijas”", "link": "https://www.delfi.lv/bizness/37293360/bankas_un_finanses/55651796/nakotnes-kapitals-portfela-izmainas-uz-2023-gada-divdesmit-treso-nedelu"},
{"title": "Jaunais spēlētājs Latvijas pensiju pārvaldīšanas tirgū cer saasināt konkurenci, piedāvāt inovatīvus produktus", "category": "Finanses", "body": "Tā valdes priekšsēdētājs un viens no dibinātājiem Iļja Arefjevs, kurš iepriekš strādāja \"Indexo\", uzskata, ka \"Vairo\" varētu saasināt konkurenci 2. pensiju līmeņa naudas pārvaldnieku starpā. Nākotnē jaunais uzņēmums plāno piedāvāt arī citus investīciju instrumentus. “Mūsu pirmais produkts būs pensiju 2. līmenis, bet mūsu plāni ar to neaprobežojas, mūsu mērķis ir kļūt par specializētu uzkrājumu pārvaldnieku, investīciju partneri parastam Latvijas iedzīvotājam,” intervijā \"Delfi\" raidījumam \"Nākotnes kapitāls\" saka Arefjevs. fondēto pensiju shēmas līdzekļu pārvaldīšanai. “Te var rasties jautājumi, vai konkurence ir pilnīga, vai tā ir spēcīga,” saka Arefjevs, skaidrojot, ka", "link": "https://www.delfi.lv/bizness/37293360/bankas_un_finanses/55954390/jaunais-speletajs-latvijas-pensiju-parvaldisanas-tirgu-cer-saasinat-konkurenci-piedavat-inovativus-produktus"},
{"title": "Akciju cenu izmaiņām nav vienotas tendences pasaulē", "category": "Finanses", "body": "Naftas cenas  īslaicīgi sasniedza 10 mēnešu augstāko līmeni, bet noslēdza tirdzniecības sesiju ar kritumu, ko noteica bažas par jēlnaftas pieprasījumu. \"Brent\" markas jēlnaftas cena Londonas biržā otrdien pakāpās virs 95 ASV dolāriem par barelu pirmoreiz kopš pērnā novembra, bet vēlāk kritās. Naftas cenu kritums saskanēja ar nelielu akciju cenu samazināšanos Volstrītā. Ir gaidāms, ka FRS trešdien nolems nemainīt procentlikmes, tomēr tirgi fokusējas uz procentlikmju papildu paaugstināšanām vēlāk šogad. Šonedēļ savus lēmumus monetārās politikas jomā paziņos arī Anglijas Banka un Japānas Banka, kā arī Norvēģijas, Šveices un Zviedrijas centrālās bankas. ASV biržu indekss \"Dow Jones Industrial Average\" otrdien kritās par 0,3% līdz 34 517,73 punktiem, indekss \"Standard & Poor's 500\" saruka par 0,2% līdz 4443,95 punktiem, savukārt indekss \" Nasdaq  Composite\" samazinājās par 0,2% līdz 13 678,19 punktiem. Londonas biržas indekss FTSE 100 otrdien pieauga par 0,1% līdz 7660,20 punktiem, Frankfurtes biržas indekss  DAX  saruka par 0,4% līdz 15 664,48 punktiem, bet Parīzes biržas indekss CAC 40 palielinājās par 0,1% līdz 7282,12 punktiem. Ņujorkas biržas elektroniskajā tirdzniecībā WTI markas jēlnaftas cena otrdien kritās par 0,3% līdz 91,20 ASV dolāriem par barelu. \"Brent\" markas jēlnaftas cena Londonas biržā saruka par 0,1% līdz 94,34 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 6,7% līdz 36,78 eiro par megavatstundu. Eiro vērtība pret ASV dolāru otrdien kritās no 1,0692 līdz 1,0681 dolāram par eiro, britu mārciņas vērtība pret ASV dolāru kāpa no 1,2383 līdz 1,2393 dolāriem par mārciņu, bet ASV dolāra vērtība pret Japānas jenu palielinājās no 147,61 līdz 147,86 jenām par dolāru. Eiro vērtība pret britu mārciņu kritās no 86,34 līdz 86,17 pensiem par eiro.", "link": "https://www.delfi.lv/bizness/37293360/bankas_un_finanses/55957674/akciju-cenu-izmainam-nav-vienotas-tendences-pasaule"},
{"title": "Latvijas lielāko banku klientiem izkrāptas apjomīgas naudas summas", "category": "Finanses", "body": "Latvijas četru lielāko banku klientiem, pašiem apstiprinot maksājumus, šogad astoņos mēnešos izkrāpti kopumā 6,956 miljoni eiro, liecina  Finanšu nozares asociācijas  publiskotie dati. Kopumā 2023.gada astoņos mēnešos īstenoti 4785 krāpšanas gadījumi. Vienlaikus šogad astoņos mēnešos novērsti 8070 krāpšanas gadījumi par kopumā 5,795 miljoniem eiro. Šogad astoņos mēnešos Latvija bankās konstatēti 1799 telefonkrāpšanas gadījumi, izkrāpjot 2 334 096 eiro. Tāpat konstatēti 2313 investīciju krāpšanas gadījumi, izkrāpjot 3 585 469 eiro, un 673 cita veida krāpšanas gadījumi, izkrāpjot 1 036 043 eiro. Šogad astoņos mēnešos izdevies novērst 3185 telefonkrāpšanas mēģinājumus par 2 077 242 eiro, 4561 investīciju krāpšanas mēģinājumu par 3 367 950 eiro un 324 citus krāpšanas gadījumus par 349 478 eiro. Tostarp augustā krāpnieki no četru lielāko banku klientiem izkrāpuši kopumā 1 005 887 eiro. Jau vēstīts, ka Latvijas četru lielāko banku klientiem, pašiem apstiprinot maksājumus, pagājušajā gadā tika izkrāpti kopumā 12,037 miljoni eiro, kas ir par 8,8% vairāk nekā 2021. gadā. Pērn tika īstenoti 5354 krāpšanas gadījumi, kas ir par 2,1% vairāk nekā 2021. gadā, kad tika īstenoti 5246 krāpšanas gadījumi. 2022.gadā četrās lielākajās Latvija bankās tika konstatēti 2226 telefonkrāpšanas gadījumi, izkrāpjot 2,961 miljonu eiro. Tāpat tika konstatēti 1987 investīciju krāpšanas gadījumi, izkrāpjot 5,104 miljonus eiro, un 1141 cita veida krāpšanas gadījums, izkrāpjot 3,972 miljonus eiro. Salīdzinājumā ar 2021.gadu telefonkrāpšanas gadījumu skaits pērn saruka par 30%, izkrāptajai summai samazinoties par 40,2%. Vienlaikus investīciju krāpšanas gadījumu skaits pērn pieauga par 55,1%, izkrāptajai summai augot par 14,5%, bet cita veida krāpšanas gadījumu skaits palielinājies par 45,4%, izkrāptajai summai pieaugot 2,4 reizes. Latvijā lielākā banka pēc aktīvu apmēra ir \" Swedbank \", seko \" SEB  banka\", banka \" Citadele \" un \" Luminor Bank \" filiāle Latvijā.", "link": "https://www.delfi.lv/bizness/37293360/bankas_un_finanses/55957760/latvijas-lielako-banku-klientiem-izkraptas-apjomigas-naudas-summas"},
{"title": "Igaunijas bankas piekrīt divu gadu laikā budžetā ienākuma nodoklī iemaksāt 480 miljonus eiro", "category": "Finanses", "body": "Nākamgad  Igaunijas  valsts budžetā bankas ienākuma nodoklī samaksās 245 miljonus eiro un 2025. gadā tiks iemaksāti vēl apmēram 235 miljoni eiro, trešdien paziņoja Igaunijas Banku asociācija. \"Igaunijā strādājošās bankas ir savstarpēji vienojušās nākamgad izmaksāt ārkārtas dividendes, lai sniegtu savu ieguldījumu sabiedrībā,\" ziņu aģentūrai BNS asociācijas izpilddirektore Katrina Taliherma komentēja banku vienošanos ar valdību. Igaunijas Banku asociācijas aplēses liecina, ka četros gados no 2023. līdz 2026. gadam banku sektora ieguldījums valsts budžetā ienākuma nodokļa maksājumos sasniegs apmēram 781 miljonu eiro. Asociācijas vadītāja norādīja, ka konstruktīvās sarunas ar valdības koalīciju Igaunijas bankām ir sniegušas pārliecību, ka tās nākamos trīs gadus varēs strādāt stabilā nodokļu vidē. \"Mums bija jāatrod risinājums, kas vismazāk kaitē ekonomikai kopumā. Igaunijā strādājošās bankas būs kapitalizētas arī pēc šiem maksājumiem un spēs turpināt atbalstīt ekonomiku,\" viņa teica. Taliherma arī norādīja uz to, ka atšķirībā no citām uzņēmējdarbības jomām, bankas kopš 2018.gada maksā 14% ienākuma nodokli, neatkarīgi no tā vai un cik lielas dividendes ir izmaksātas. Šogad tika nolemts nodokļa likmi pacelt par četriem procenta punktiem līdz 18%. Turklāt valsts budžets iegūs arī papildu nodokļu ieņēmumus no būtiskā noguldījuma procentu likmju kāpuma. \"2023.gadā banku iemaksas noguldījumu garantiju fondā ir pieaugušas 2,5 reizes, un tā rezultātā lielāko garantiju fonda līdzekļi ir izmantojami valsts budžeta līdzsvarošanai,\" teica Taliherma. Igaunijas Banku asociācija lēš, ka 2023.-2026.gadam bankas noguldījumu garantiju fondā iemaksās ap 110 miljoniem eiro. Eiropas Centrālajai bankai turpinot celt bāzes procentu likmes, pieaug banku peļņa, kas nav saistīta ar to uzņēmējdarbības lēmumiem. Lietuvā un vairākās citās valstīs ir atrasti risinājumi tādas banku virspeļņas aplikšanai ar papildu nodokli. Latvija par tādu virspeļņas nodevu vēl diskutē.", "link": "https://www.delfi.lv/bizness/37293360/bankas_un_finanses/55960130/igaunijas-bankas-piekrit-divu-gadu-laika-budzeta-ienakuma-nodokli-iemaksat-480-miljonus-eiro"},
{"title": "Ģimenes bizness. 'Kriptokaraļa' vecāki apsūdzēti par miljoniem dolāru piesavināšanos", "category": "Finanses", "body": "Pērn sabrukušās kriptovalūtu biržas FTX vadītāja Sema Benkmena-Frīda vecāki tiek vainoti par milzu naudas summu piesavināšanos pirms biržas bankrota, vēsta  BBC . Pats Benkmens-Frīds saistībā ar biržas sabrukumu tiek apsūdzēts virknē finanšu noziegumu. Benkmana-Frīda vecākus vaino miljonu dolāru lielā \"krāpnieciskā pārskaitījumā\" un viņi esot izrādījuši neuzmanību par uzņēmumā notikušajām nelikumīgajām darbībām. FTX līdz savam sabrukumam bija viena no divām lielākajām kriptovalūtu biržām pasaulē. 2021. gadā tās aktīvi tika lēsti 15 miljardu ASV dolāru vērtībā. Uzņēmums un tā vadītājs bija pamanījies nodibināt attiecības ar \"tradicionālo\" finanšu pasauli un tika uzskatīts kā potenciālais partneris, lai lielās investīciju firmas, kas pārvalda aktīvus miljardu dolāru vērtībā, varētu ieiet digitālo monētu pasaulē. Taču, kad investori, baidoties no kriptovalūtu vērtības krituma, sāka izņemt naudu no biržas, atklājās, ka tai ir milzu likviditātes problēmas, un tās vadība izsaimniekojusi klientu naudu. ASV prokurori ir apsūdzējuši kādreizējo miljardieri, kuru iepriekš sauca par \"Kriptovalūtu karali\", virknē finanšu noziegumu. Viņš ir noliedzis apsūdzības un atrodas cietumā, gaidot tiesu, kas sāksies oktobrī. Savukārt viņa vecāku advokāti paziņoja, ka izvirzītās apsūdzības ir \"pilnīgi nepamatotas\" un to mērķis ir kaitēt viņu dēla izredzēm tiesā. Apsūdzības, kas ir daļa no plašākas bankrota prāvas, apgalvo, ka Benkmena-Frīda vecāki – abi Stenforda universitātes profesori – ir izmantojuši savu \"piekļuvi un ietekmi FTX, lai padarītu sevi tiešā un netiešā veidā bagātākus par miljoniem dolāru\". Viņi esot saņēmuši 10 miljonus ASV dolāru skaidrā naudā no fondiem, kas piederēja FTX partneruzņēmumam \"Alameda\". Savukārt pats FTX Benkmena-Frīda vecākiem Bahamu salās piešķīris īpašumu par 16,4 miljoniem dolāru, norādīts tiesas dokumentos. Tie apgalvo, ka Benkmens-Frīds un citi \"insaideri\" ir izmantojuši uzņēmumu kā \"krājkasīti\", bet viņa vecāki ir \"palīdzējuši uzturēt šo krāpniecisko izšķērdību vai ir no tās guvuši labumu\". Tiesas dokumentos apgalvots, ka viņa tēvs Alans Džozefs Benkmans, ASV nodokļu tiesību eksperts, ir bijis FTX padomnieks un esot spēlējis būtisku lomu, piesedzot uzņēmuma slikto pārvaldību un cenšoties noraidīt bažas, kas bijušas citiem uzņēmumā. Viņš palīdzējis noraidīt 2019. gadā iesniegtu iekšēju sūdzību par cenu manipulācijām ar kriptovalūtām, teikts tiesas dokumentos. Tiesas dokumentos iekļautas sarakstes, kurās Alans Džozefs Benkmans sūdzas, ka saņem tikai 200 tūkstošu dolāru lielu algu. Tikmēr Barbara Frīda, Benkmena māte, esot palīdzējusi slēpt pēdas ziedojumiem politiskajām partijām.", "link": "https://www.delfi.lv/bizness/37293360/bankas_un_finanses/55959970/gimenes-bizness-kriptokarala-vecaki-apsudzeti-par-miljoniem-dolaru-piesavinasanos"},
{"title": "Akciju cenas krītas Volstrītā, bet pieaug Eiropas biržās", "category": "Finanses", "body": "FRS ar savu lēmumu, kas jau bija gaidāms, atlika vēl vienu procentlikmju paaugstināšanu, bet tā ir iespējama vēl šogad. FRS vadītājs Džeroms Pauels atkal attiecās paziņot par procentlikmju paaugstināšanu cikla izbeigšanu. FRS publiskotas prognozes paredz vēl vienu procentlikmju paaugstināšanu 2023. gadā un divas procentlikmju samazināšanas 2024. gadā. Iepriekš bija prognozēts, ka nākamgad procentlikmes tiktu samazinātas četras reizes. \"ASV ekonomika ir pārāk spēcīga, un šis procentlikmju paaugstināšanu cikls turpināsies daudz ilgāk, nekā Volstrīta gribētu,\" sacīja OANDA analītiķis Edvards Moja. Ceturtdiien lēmumus par procentlikmēm pieņems centrālās bankas Lielbritānijā, Šveicē, Zviedrijā, Norvēģijā, Turcijā, Indonēzijā un Dienvidāfrikā. ASV biržu indekss \"Dow Jones Industrial Average\" trešdien kritās par 0,3% līdz 34 440,88 punktiem, indekss \"Standard & Poor's 500\" saruka par 0,9% līdz 4402,20 punktiem, savukārt indekss \" Nasdaq  Composite\" samazinājās par 1,5% līdz 13 469,13 punktiem. Londonas biržas indekss FTSE 100 trešdien pieauga par 0,9% līdz 7731,65 punktiem, Frankfurtes biržas indekss  DAX  kāpa par 0,8% līdz 15 781,59 punktiem, bet Parīzes biržas indekss CAC 40 palielinājās par 0,7% līdz 7330,79 punktiem. Ņujorkas biržas elektroniskajā tirdzniecībā WTI markas jēlnaftas cena trešdien kritās par 1,0% līdz 90,28 ASV dolāriem par barelu. \"Brent\" markas jēlnaftas cena Londonas biržā saruka par 0,9% līdz 93,53 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 1,4% līdz 37,28 eiro par megavatstundu. Eiro vērtība pret ASV dolāru trešdien kritās no 1,0692 līdz 1,0664 dolāriem par eiro, britu mārciņas vērtība pret ASV dolāru saruka no 1,2383 līdz 1,2342 dolāriem par mārciņu, bet ASV dolāra vērtība pret Japānas jenu palielinājās no 147,61 līdz 148,22 jenām par dolāru. Eiro vērtība pret britu mārciņu pieauga no 86,34 līdz 86,35 pensiem par eiro.", "link": "https://www.delfi.lv/bizness/37293360/bankas_un_finanses/55961214/akciju-cenas-kritas-volstrita-bet-pieaug-eiropas-birzas"},
{"title": "Kādus mājokļus šobrīd var iegādāties vidēja mājsaimniecība?", "category": "Finanses", "body": "Procentu likmēm turpinot augt, šī gada otrajā ceturksnī mājokļu pieejamība turpināja kristies, liecina \" Swedbank \" Baltijas mājokļu pieejamības indekss (MPI). Ja Tallinā un Viļņā mājokļi vidējai mājsaimniecībai vairs nav pieejami, tad Rīgā vidējā mājsaimniecība ar kredīta palīdzību joprojām var atļauties iegādāties dzīvokli. Tomēr cilvēkus, kas apsver pēc 2000. gada būvēta vai renovēta mājokļa pirkumu Rīgā, var gaidīt vilšanās. Dzīvoklis šajā segmentā pirmo reizi kopš 2014. gada vidējai mājsaimniecībai nav pa kabatai. \"Šī gada rudenī tiks sasniegts mājokļu pieejamības zemākais punkts. Taču pie apvāršņa ir cerība – tālāks procentu likmju kāpums netiek prognozēts, un kritumu gaidām jau nākamā gada vēlā pavasarī,\" norāda eksperti. Papildus tam, algu kāpumam turpinot apsteigt dzīvokļu cenu pieaugumu, mājokļu pieejamība uzlabosies. MPI atspoguļo vidējas mājsaimniecības iespējas atļauties iegādāties 55 kvadrātmetru lielu dzīvokli ar hipotekārā kredīta palīdzību kādā no Baltijas valstu galvaspilsētām. Ņemot vērā vidējo procentu likmi un mājokļa cenu, tiek aprēķināti parādsaistībām novirzāmie ikmēneša maksājumi, un tie tiek pretstatīti pusotras vidējās neto algas attīstībai attiecīgajā pilsētā. Mājokļu pieejamības kritums Baltijas valstu galvaspilsētās turpinājās, un vēl arvien galvenais iemesls tam bija augstās procentu likmes. Tallinas MPI pirmo reizi kopš 2008. gada izskaņas noslīdēja zem 100 punktu atzīmes, savukārt Viļņā tas samazinājās līdz 89,6. Rīgā mājokļi saglabājas pieejami – indeksa vērtība bija 145,8 – krietni augstāk par kaimiņvalstu rezultātu. Šāda vērtība nozīmē to, ka tādas mājsaimniecības, kuras ienākumi atbilst 1.5 vidējai neto mēneša algai Rīgā un kura vēlas iegādāties 55 m2 lielu dzīvokli, ienākumi bija teju par 46% augstāki, nekā tas būtu nepieciešams, lai hipotekārā kredīta apkalpošanai novirzītu ne vairāk kā 30% no ģimenes ienākumiem. Kopumā, salīdzinot ar situāciju pirms gada, indeksa ietvaros aprēķinātais vidējais ikmēneša hipotekārā kredīta maksājums ir pieaudzis par aptuveni 115 eiro. Tirgus aktivitāte otrajā ceturksnī mazliet atguvās, transakciju skaitam augot par 5.6%, salīdzinot ar pagājušo ceturksni, un saglabājoties nemainīgam pret pērno gadu. Apjomi pieauga visos apskatītajos segmentos, un visbūtiskākais kāpums bija jaunajiem un renovētajiem mājokļiem ārpus Rīgas centra, kas gan bija saistāms ar dažu iepriekš pabeigtu jauno projektu nodošanu ekspluatācijā. Rezervāciju tempi arvien nav pieauguši, un nereti potenciālie pircēji sagaida mājokļu celtniecības pabeigšanu. Vidējā svērtā dzīvokļu cena pirmo reizi pēdējo piecu gadu laikā piedzīvoja kritumu, sarūkot par 1.8% pret attiecīgo periodu pērn. Cenu lejupslīde bija vērojama pirms 2000. gada būvēto, galvenokārt – sērijveida dzīvokļu segmentā. To cena gada ietvaros samazinājās par 6.3%, taču, salīdzinot ar šī gada pirmo ceturksni, cenas stabilizējās. Savukārt pēc 2000. gada būvētu vai renovētu dzīvokļu segmentā cenu gada pieauguma temps saruka no 16% iepriekšējā ceturksnī, līdz 7% gada otrajā ceturksnī. Jaunuzcelto dzīvokļu segmentā cenu kritumu negaidām, jo būvniecības izmaksas joprojām ir ļoti augstos līmeņos. Līdz ar procentu likmju virsotņu sasniegšanu, lēšam, ka mājokļu pieejamība uzlabosies gada izskaņā. Algu pieauguma tempa pārsvars pār mājokļu cenu izmaiņām atbalstīs tirgus aktivitāti, tomēr joprojām augstās procentu likmes un nenoteiktība kavēs strauju tirgus atgūšanos. Pastāv risks, ka ilgstošs ekonomikas vārgums varētu nelabvēlīgi ietekmēt darba tirgu, tādejādi pasliktinot patērētāju ekonomisko noskaņojumu un samazinot pieprasījumu pēc mājokļiem.", "link": "https://www.delfi.lv/bizness/37293360/bankas_un_finanses/55961646/kadus-majoklus-sobrid-var-iegadaties-videja-majsaimnieciba"},
{"title": "Zviedrijas ekonomika nonākusi grūtībās. Kronas vājināšanās skars arī Igauniju", "category": "Finanses", "body": "Zviedrijas kronas kurss turpina vājināties, un tuvākajā laikā cerību uz kāpumu nav. Tas varētu radīt sarežģījumus arī Igaunijas uzņēmumiem, tostarp tūrisma nozarei, vēsta kaimiņvalsts \"Delfi Arileht\". Zviedrijas kronas vērtība jau kādu laiku samazinās. 2021. gada beigās viens eiro maksāja nepilnas 10 zviedru kronas, bet tagad viens eiro maksā gandrīz 12 zviedru kronas. \"Zviedrijas krona vēl nekad eiro pastāvēšanas laikā nav bijusi tik lēta,\" teic Lenno Ūskūla, \"Luminor\" galvenais ekonomists. Kronas vājināšanās Igauniju neatstās neskartu, apstiprināja visi \"Delfi Arileht\" aptaujātie ekonomisti. Gluži pretēji: Zviedrijas kronas ietekme uz Igaunijas ekonomiku ir ļoti tieša. \"Igaunija agrāk piegādāja daudz saliekamo māju, būvkonstrukciju un materiālu. Papildus arī mēbeles un citas nepieciešamas preces, kas saistītas ar nekustamo īpašumu. Šis tirgus būtībā ir apstājies. Turklāt ir beigusies izejvielu iepirkšana no Krievijas, kas sadārdzina produkcijas pašizmaksu,\" norāda Ūskūla.", "link": "https://www.delfi.lv/bizness/37293360/bankas_un_finanses/55958436/zviedrijas-ekonomika-nonakusi-grutibas-kronas-vajinasanas-skars-ari-igauniju"},
{"title": "PTAC aicina bankas būt atsaucīgām Euribor likmju samazināšanā un komisiju nepiemērošanā", "category": "Finanses", "body": "Patērētāju tiesību aizsardzības centrs  ( PTAC ) aicina bankas aktīvāk veikt pasākumus  Euribor  pieauguma radīto seku mazināšanai, kā arī rosina patērētājus vērsties kredītiestādēs. Iepriekš Euribor likmes ir bijušas negatīvas, bet pēdējā gada laikā Euribor ir būtiski pieaudzis, tādējādi būtiski palielinot hipotekāro kredītņēmēju ikmēneša procentu maksājumus. Atbilstoši pieejamajiem datiem patlaban Latvijas patērētāju hipotekārajiem kredītiem tiek piemērotas vienas no augstākajām aizņēmuma procentu likmēm Eiropā. Latvijā praksē lielākoties tiek piemērotas tieši aizņēmuma procentu likmes ar mainīgiem procentiem, kas veidojas no Euribor likmes un bankas pievienotās likmes. Šajā gadījumā risku par Euribor nākotnes likmi uzņemas patērētājs. Savukārt kredītiestāžu piedāvātās likmes, kas tiek fiksētas uz ilgāku termiņu (parasti 3-5 gadi), ir būtiski augstākas, tādējādi patērētāji šādus līgumus neizvēlas. PTAC uzskata, ka šāda situācija nav samērīga pret patērētājiem, kas ir līguma vājākā, tādējādi vairāk aizsargājamā puse. Īpaši, ja līgumos tiek noteikta minimālā Euribor robeža (piem., nulle), bet netiek noteikta tā maksimālā vērtība. Līdz ar to PTAC aicina kredītiestādes un licencētos patērētāju kreditēšanas pakalpojumu sniedzējus aktīvāk veikt pasākumus situācijas taisnīgākam risinājumam: PTAC aicina arī patērētājus vērsties kredītiestādēs, kas izsniegušas kredītu, lai meklētu abpusēji pieņemamu, konkrētā situācijā piemērotu un izdevīgu risinājumu ikmēneša maksājumu samazināšanai. PTAC atgādina, ka saistībā ar līgumu un vienošanās grozījumiem: Papildus PTAC uzskata, ka būtu nepieciešams strādāt pie risinājumiem, lai veicinātu patērētāju mobilitāti, kā to norādījusi arī Latvijas Banka, proti, mazināt juridiskos un ekonomiskos šķēršļus pārkreditācijai pie citas kredītiestādes (piemēram, novēršot atkārtotas darbības, kur jāmaksā valsts nodevas, jāapmaksā notāra pakalpojumi, jāveic nekustamā īpašuma pārvērtēšana). Tāpat PTAC vērš uzmanību, ka būtu nepieciešams strādāt pie jaunām metodēm kredītu procentu likmju noteikšanai, kas būtu taisnīgāki pret patērētājiem un neuzliktu viņiem visu procentu likmju risku.", "link": "https://www.delfi.lv/bizness/37293360/bankas_un_finanses/55962658/ptac-aicina-bankas-but-atsaucigam-euribor-likmju-samazinasana-un-komisiju-nepiemerosana"},
{"title": "Anglijas Banka pirmo reizi gandrīz divos gados nemaina procentlikmi", "category": "Finanses", "body": "Anglijas  Banka ceturtdien pirmo reizi pēdējo gandrīz divu gadu laikā bāzes procentlikmi saglabāja nemainīgu, ņemot vērā negaidīto inflācijas kritumu valstī. Centrālā banka bāzes procentlikmi saglabāja 5,25% apmērā, kas ir augstākais līmenis kopš 2008. gada. 2021. gada decembrī Anglijas Banka bāzes procentlikmi palielināja pirmo reizi vairāk nekā trīs gados, kad tā no 0,1% pieauga līdz 0,25%. Kopš tā laika bāzes procentlikme Lielbritānijā tikusi palielināta četrpadsmit reizes. Tādējādi ar kreditēšanas ierobežošanu Anglijas Banka cenšas apkarot augsto inflāciju. Gada inflācija Lielbritānijā augustā samazinājās līdz 6,7% salīdzinājumā ar 6,8% jūlijā, līdz ar to reģistrēts zemākais līmenis kopš 2022.gada februāra. Turklāt inflācijai kritums reģistrēts trešo mēnesi pēc kārtas. Inflācijas kritumu veicinājusi pārtikas produktu cenu pieauguma tempa palēnināšanās, kā arī viesnīcu un lidmašīnas biļešu cenu samazināšanās.", "link": "https://www.delfi.lv/bizness/37293360/bankas_un_finanses/55963980/anglijas-banka-pirmo-reizi-gandriz-divos-gados-nemaina-procentlikmi"},
{"title": "Akciju cenas krītas pēc centrālo banku lēmumiem", "category": "Finanses", "body": "Visi trīs galvenie  Volstrītas  indeksi samazinājās par vairāk nekā 1%, bažām par iespējamu ASV valdības darba apturēšanu papildinot bažas par ļoti augstām procentlikmēm. ASV Pārstāvju palātas galēji labējie locekļi ir līdz šim bloķējuši svarīgus tēriņu likumprojektus Kongresā, palielinot iespējamību, ka ASV valdības darbs var tikt apturēts 30.septembrī pēc pusnakts. Lielbritānijas centrālā banka - Anglijas Banka - ceturtdien pirmo reizi pēdējo gandrīz divu gadu laikā bāzes procentlikmi saglabāja nemainīgu, ņemot vērā negaidīto inflācijas kritumu valstī. Arī Šveices centrālā banka ceturtdien bāzes procentu likmi saglabāja nemainīgu, norādot, ka iepriekš īstenotie samazinājumi palīdzējuši cīnīties pret augsto inflāciju. Tomēr Zviedrijas un Norvēģijas centrālās bankas palielināja bāzes procentlikmes par 0,25 procentpunktiem, uzskatot, ka inflācija vēl arvien ir pārāk augsta. ASV biržu indekss \"Dow Jones Industrial Average\" ceturtdien kritās par 1,1% līdz 34 070,42 punktiem, indekss \"Standard & Poor's 500\" saruka par 1,6% līdz 4330,00 punktiem, savukārt indekss \" Nasdaq  Composite\" samazinājās par 1,8% līdz 13 223,98 punktiem. Londonas biržas indekss FTSE 100 ceturtdien kritās par 0,7% līdz 7678,62 punktiem, Frankfurtes biržas indekss  DAX  saruka par 1,3% līdz 15 571,86 punktiem, bet Parīzes biržas indekss CAC 40 samazinājās par 1,6% līdz 7213,90 punktiem. Ņujorkas biržas elektroniskajā tirdzniecībā WTI markas jēlnaftas cena ceturtdien kritās par 0,7% līdz 89,63 ASV dolāriem par barelu. \"Brent\" markas jēlnaftas cena Londonas biržā saruka par 0,2% līdz 93,30 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 4,9% līdz 39,11 eiro par megavatstundu. Eiro vērtība pret ASV dolāru ceturtdien kritās no 1,0664 līdz 1,0661 dolāram par eiro, britu mārciņas vērtība pret ASV dolāru saruka no 1,2344 līdz 1,2292 dolāriem par mārciņu, bet ASV dolāra vērtība pret Japānas jenu samazinājās no 148,34 līdz 147,57 jenām par dolāru. Eiro vērtība pret britu mārciņu pieauga no 86,36 līdz 86,71 pensam par eiro.", "link": "https://www.delfi.lv/bizness/37293360/bankas_un_finanses/55964862/akciju-cenas-kritas-pec-centralo-banku-lemumiem"},
{"title": "'Latvijas pasts' plāno turpināt attīstīt finanšu pakalpojumus", "category": "Finanses", "body": "Viņa norādīja, ka ar klientu portfeli \"Latvijas pasts\" ir viena no lielākajām finanšu iestādēm Latvijā, un ir jautājums, kāpēc lai to neturpinātu audzēt un nepadarītu pakalpojumus modernākus. \"Mēs redzam potenciālu, ka varētu piedāvāt pat tādus finanšu pakalpojumus, ko komercbankām ir pārāk sarežģīti ieviest, bet mēs kā mazāks uzņēmums to varētu veiksmīgi darīt,\" sacīja \"Latvijas pasta\" vadītāja, piebilstot, ka pašlaik kompānijas klientiem ir iespēja Pasta norēķinu sistēmas (PNS) maksājumu kontu sasaistīt ar \"VISA\" maksājumu karti, ir izveidota \"Latvijas Pasts Pay\" mobilā lietotne un nākamais solis būs maksājumu veikšana tiešsaistē. Tāpat viņa norādīja, ka vidējais \"Latvijas pasta\" klients ir vecumā virs 55 gadiem, kā arī daudziem klientiem nav radu vai draugu, kas palīdzētu nokārtot konta atvēršanu bankā. Tāpat pasta nodaļa iedzīvotājiem nereti ir tuvāk dzīvesvietai. Vienlaikus Krauze-Čebotare piebilda, ka līdz ar \"VISA\" maksājumu kartes ieviešanu kompānijai ir parādījušies arī gados jaunāki klienti. Šobrīd \"Latvijas pasta\" izsniegtajām \"VISA\" kartēm ir 2500 aktīvo lietotāju, bet mērķis ir līdz gada beigām šo skaitu palielināt līdz 5000. Tāpat ir iecere \"Latvijas pasta\" mobilajā lietotnē, kurā pašlaik var redzēt PNS konta atlikumu un veiktos maksājumus ar karti, ieviest iespēju veikt norēķinus. \"Tāpēc mēs ticam, ka šiem pakalpojumiem ir nākotne, un klienti mums ir vērtīgi. Mums ir vairāk nekā 100 000 klientu, kas ir pietiekami liels skaits, tāpēc noteikti turpināsim strādāt šajā virzienā, attīstot pakalpojumus,\" sacīja \"Latvijas pasta\" vadītāja. Jau ziņots, ka \"Latvijas pasta\" apgrozījums pagājušajā gadā bija 100,009 miljoni eiro, kas ir par 5,1% mazāk nekā 2021.gadā, kā arī uzņēmums strādāja ar 2,21 miljona eiro peļņu pretēji zaudējumiem gadu iepriekš. \"Latvijas pasts\" nodrošina pasta pakalpojumu pieejamību visā Latvijas teritorijā. Uzņēmuma pamatfunkcija ir universālā pasta pakalpojuma sniegšana, papildus nodrošinot arī komercpārvadājumu, eksprespasta, maksājumu, preses, mazumtirdzniecības un filatēlijas pakalpojumus. \"Latvijas pasts\" ir valstij pilnībā piederošs uzņēmums.", "link": "https://www.delfi.lv/bizness/37293360/bankas_un_finanses/55962058/latvijas-pasts-plano-turpinat-attistit-finansu-pakalpojumus"},
{"title": "Apdrošinātāju parakstīto prēmiju apmērs pieaudzis straujāk nekā izmaksātās atlīdzības", "category": "Finanses", "body": "Latvijas apdrošināšanas kompāniju un ārvalstu apdrošināšanas sabiedrību filiāļu parakstīto bruto prēmiju apmērs šogad pirmajos sešos mēnešos pieaudzis par 14,9% salīdzinājumā ar 2022. gada attiecīgo periodu, bet izmaksāto atlīdzību apmērs palielinājies par 6,7%, liecina  Latvijas Bankas  publiskotie dati. 2023. gada pirmajā pusgadā Latvijas apdrošināšanas kompānijas un ārvalstu apdrošināšanas sabiedrību filiāles bruto prēmijās parakstījušas kopumā 562,64 miljonus eiro pretstatā 489,571 miljonam eiro 2022. gada pirmajos sešos mēnešos. Savukārt bruto atlīdzībās apdrošinātāji izmaksājuši kopumā 342,882 miljonus eiro pretstatā 321,5 miljoniem eiro attiecīgajā periodā gadu iepriekš. Risku apdrošinātāju parakstīto bruto prēmiju apmērs šogad pirmajos sešos mēnešos audzis par 22,3%, sasniedzot 450,656 miljonus eiro, bet risku apdrošinātāju izmaksāto bruto apdrošināšanas atlīdzību apmērs pieaudzis par 14,7% un veidoja 245,687 miljonus eiro. Savukārt dzīvības apdrošinātāju bruto parakstīto prēmiju apmērs samazinājies par 7,6%, veidojot 111,984 miljonus eiro, kamēr izmaksāto atlīdzību apmērs sarucis par 9,4% un bija 97,195 miljoni eiro. Latvijas apdrošināšanas kompāniju parakstīto bruto prēmiju apmērs 2023.gada pirmajos sešos mēnešos salīdzinājumā ar 2022.gada attiecīgo periodu pieaudzis par 18,3% un bija 362,272 miljoni eiro, bet ārvalstu apdrošināšanas sabiedrību filiāles bruto prēmijās parakstījušas 200,368 miljonus eiro, kas ir par 9,2% vairāk nekā attiecīgajā periodā gadu iepriekš. Savukārt Latvijas apdrošināšanas kompāniju izmaksāto bruto atlīdzību apmērs šogad pirmajos sešos mēnešos pieaudzis par 7% un bija 216,615 miljoni eiro, bet ārvalstu apdrošināšanas sabiedrību filiāles bruto atlīdzībās izmaksājušas 126,267 miljonus eiro, kas ir par 6% vairāk nekā 2023.gada pirmajos sešos mēnešos. Tāpat Latvijas Bankas dati atklāj, ka Latvijas dzīvības apdrošināšanas sabiedrības šogad pirmajos sešos mēnešos parakstīja bruto prēmijas 50,38 miljonu eiro apmērā, kas ir par 5,1% mazāk nekā 2022.gada pirmajos sešos mēnešos, bet atlīdzībās izmaksāja par 17,3% mazāk - 52,086 miljonus eiro. Savukārt Latvijas risku apdrošināšanas kompānijas šogad pirmajos sešos mēnešos parakstījušas bruto prēmijas 311,893 miljonu eiro apmērā, kas ir par 23,3% vairāk nekā 2022.gada pirmajos sešos mēnešos, bet Latvijas risku apdrošinātāju izmaksāto bruto atlīdzību apmērs audzis par 18%, sasniedzot 164,529 miljonus eiro. Vienlaikus ārvalstu dzīvības apdrošināšanas sabiedrību filiāles 2023.gada pirmajos sešos mēnešos parakstījušas bruto prēmijas 61,605 miljonu eiro apmērā, kas ir kritums par 9,4%, bet bruto atlīdzībās izmaksājušas 45,109 miljonus eiro, kas ir par 1,8% vairāk nekā attiecīgajā periodā gadu iepriekš. Savukārt ārvalstu risku apdrošinātāju filiāles šogad pirmajā pusgadā parakstījušas bruto prēmijas 138,763 miljonu eiro apmērā, kas ir par 20,2% vairāk, bet bruto atlīdzībās izmaksājušas 81,158 miljonus eiro, kas ir par 8,5% vairāk. Latvijā 2023.gada jūnija beigās bija četras riska apdrošināšanas sabiedrības - \"Balta\", \"Baltijas apdrošināšanas nams\", \"Balcia Insurance SE\" un \"BTA Baltic Insurance Company\", kā arī divas dzīvības apdrošināšanas kompānijas - \"SEB Life and Pension Baltic SE\" un \"CBL Life\". Tāpat Latvijā darbojās septiņas ārvalstu riska apdrošinātāju filiāles un četras ārvalstu dzīvības apdrošinātāju filiāles.", "link": "https://www.delfi.lv/bizness/37293360/bankas_un_finanses/55965026/apdrosinataju-parakstito-premiju-apmers-pieaudzis-straujak-neka-izmaksatas-atlidzibas"},
{"title": "Investori vīlušies. Kriptovalūtu pasaulē entuziasms turpina rukt", "category": "Finanses", "body": "\" Bitcoin \" un citu digitālo monētu vērtības pamatā ir lietotāju uzticība tām. Proti, tās ir vērtas tikai tik, cik lietotāji ir gatavi par tām maksāt. Tādēļ nav brīnums, ka, \"brīvās naudas\" periodam beidzoties, sarūk arī kriptovalūtu vērtība un ieguldītāju skaits. Neskatoties uz to, ka mūsdienu centrālo banku izdoto valūtu vērtība visbiežāk netiek garantēta ar zelta rezervēm, aiz šīm valūtām stāv valstis vai  Eiropas Savienības  (ES) gadījumā valstu kopa, kas nodrošina valūtas kursu. Taču kriptovalūtas vērtību negarantē nekas – to ietekmē lietotāju entuziasms un ticība šai vērtībai. Aizvien vairāk datu liecina, ka entuziasms plok.", "link": "https://www.delfi.lv/bizness/37293360/bankas_un_finanses/55961722/investori-vilusies-kriptovalutu-pasaule-entuziasms-turpina-rukt"},
{"title": "Latvijas perspektīva un investoru vilšanās. Nedēļa finanšu pasaulē", "category": "Finanses", "body": "Finanšu pasaule ik dienu piedzīvo gan kāpumus, gan kritumus. Lai sniegtu lasītājiem ieskatu, kas notiek akciju tirgos, \"Delfi Bizness\" piedāvā nedēļas (18.09.-22.09.) notikumu apkopojumu. Lai gan igauņi ir naskāki investori, Tallinas biržas vadītājs Kārels Ots intervijā \"Delfi Bizness\" saka, ka ir pāris jomu, kur mēs, latvieši, esam priekšā, un potenciāli no mūsu tirgus ir sagaidāmi lielākie uzrāvieni un pārsteigumi.  Savukārt, vērojot pasaules ekonomikas norises, viņš secinājis, ka pēdējo gadu notikumu gaismā ir jāpārraksta makroekonomikas mācību grāmatas. Uzzināt vairāk. Lai gan \" PayPal \" joprojām ir dominējošais tiešsaistes maksājumu pakalpojumu sniedzējs, konkurenti min uz papēžiem, tādēļ jādomā par to, kā uzlabot sniegtos pakalpojumus klientiem un ieviest ko jaunu.  Kā sarunā ar \"Delfi Bizness\" uzsver \"PayPal\" Centrāleiropas un Austrumeiropas vadītājs Efī Dahans, viņa fokusā šobrīd ir tieši Baltija, jo šeit esot spēcīga jaunuzņēmumu vide, kas domā plašāk un kuriem nepietiek ar vietējo tirgu vien.", "link": "https://www.delfi.lv/bizness/37293360/bankas_un_finanses/55965644/latvijas-perspektiva-un-investoru-vilsanas-nedela-finansu-pasaule"},
{"title": "FM rosina hipotekāro kredītprocentu maksājumus uz laiku iekļaut IIN attaisnotajos izdevumos", "category": "Finanses", "body": "Lai īstenotu mērķētu atbalstu tām Latvijas mājsaimniecībām, kurām ir būtiski pieauguši hipotekārā kredīta maksājumi, viens no iespējamajiem risinājumiem ir kredītprocentu maksājumu iekļaušana iedzīvotāju ienākuma nodokļa (IIN) attaisnotajos izdevumos uz terminētu laiku – 2023. un 2024. gadu, teikts  Finanšu ministrijas  (FM) izstrādātajā vēstules projektā. Tāpat FM rosina veidot AS \"Attīstības finanšu institūcijas \" Altum \"\" (\"Altum\") mērķētu atbalsta programmu, kas ļautu kapitalizēt daļu kredīta procentu maksājumu, piesaistot papildu garantiju no \"Altum\" un tādējādi samazinot ikmēneša maksājumu. FM arī aicina sniegt mērķētu palīdzību pieejamo sociālās palīdzības instrumentu ietvaros. Saeimas Budžeta un finanšu (nodokļu) komisijas vēstulē FM un  Latvijas Bankai  aicināja izvērtēt situāciju finanšu tirgū saistībā ar strauji augošo EURIBOR procentu likmi, kā arī pēc iespējas ātrāk rast nepieciešamos risinājumus un iesniegt Saeimas komisijai priekšlikumus. Kā norāda FM, papildus jau spēkā esošajam attaisnoto izdevumu apmēram – 600 eiro – varētu iekļaut veiktos hipotekāro kredītu procentu maksājumus par mājokli līdz 2000 eiro apmērā gadā. Minētais ierobežojums tiktu noteikts, ņemot vērā Latvijas Bankas informāciju, ka vidējais procentu maksājumu apjoms uz vienu kredītu ir 164 eiro mēnesī, savukārt vidējais procentu maksājumu apjoms uz vienu aizņēmēju – 151 eiro mēnesī. FM norāda, ka minētais normatīvais regulējums būtu piemērojams hipotekāro kredītu maksājumiem, kas veikti, sākot ar 2023. gada 1. janvāri, jeb attiecīgais regulējums tiktu piemērots ar atpakaļvērstu spēku un būtu labvēlīgs nodokļu maksātājiem. Atbilstoši Latvijas Bankas sniegtajai informācijai kopējais izsniegto mājokļu hipotekāro kredītu skaits ir 127 200, savukārt kopējais personu skaits, kam izsniegti mājokļu hipotekārie kredīti – 138 600. Minētā risinājuma fiskālā ietekme novērtēta aptuveni 47,6 miljonu eiro IIN atmaksu pieaugumā par vienu gadu. Tomēr FM norāda, ka nodokļa maksātājs attaisnotos izdevumus varēs piemērot tikai tad, ja taksācijas gada laikā ir guvis ar IIN apliekamus ienākumus. Tāpat būtiski, ka nodokļa maksātājs IIN atmaksas veidā atgūst tikai 20% no attaisnoto izdevumu apmēru. Lai nodokļa administrēšanas procesu padarītu iespējami efektīvāku, būtu nosakāms, ka kredītiestādes līdz pēctaksācijas gada 1. februārim Valsts ieņēmumu dienestam ( VID ) sniedz informāciju par fizisko personu taksācijas gada laikā veiktajiem hipotekāro kredītu procentu maksājumiem par mājokli. Ja hipotekārais kredīts ir ņemts citas Eiropas Savienības dalībvalsts vai Eiropas Ekonomikas zonas valsts kredītiestādē, nodokļa maksātājam hipotekārā kredīta procentu maksājumus par mājokli apliecinošus dokumenti VID ir jāiesniedz pašam. Hipotekāro kredītu procentu maksājumus par mājokli attaisnotajos izdevumos varētu iekļaut tikai kārtējā taksācijas gadā un, līdzīgi kā iemaksas privātajos pensiju fondos un apdrošināšanas prēmiju maksājumu, nevarētu dalīt starp ģimenes locekļiem vai pārnest uz nākamajiem taksācijas gadiem. Savukārt \"Altum\" programmas mērķis būtu sniegt atbalstu kredītņēmējiem, kuri pieaugošās EURIBOR procentu likmes dēļ nevar veikt aizņēmuma procentu maksājumus pilnā apmērā. Piedāvātais risinājums paredz iespēju kredītiestādēm kapitalizēt aizdevuma procentus, ko klientam ar pašreizējo EURIBOR procentu likmi ir apgrūtinoši samaksāt. Ar \"Altum\" piešķirto bezmaksas garantiju daļa procentu tiek kapitalizēta un aizņēmējs līdz trim gadiem veiktu ikmēneša maksājumus mazākā apjomā atbilstoši savai maksātspējai un finanšu apstākļiem. Šīs programmas ietvaros būtu iespējams atbalstīt aptuveni 15 000 aizņēmēju. Vienlaikus FM ir izstrādājusi un uzsākusi saskaņošanu grozījumiem Uzņēmumu ienākuma nodokļa (UIN) likumā, kas paredz noteikt bankām un patērētāju kreditēšanas pakalpojumu sniedzējiem pienākumu veikt UIN samaksu 20% apmērā par pirmstaksācijas gadā gūto peļņu, neatkarīgi no tā, vai tiek veikta šīs peļņas sadale. Plānots, ka likumprojektā ietvertais regulējums attieksies uz kredītiestāžu 2023. gada peļņu, un plānotie ienākumi valsts budžetā prognozēti līdz 140 miljoniem eiro. FM norāda, ka sadarbībā ar Latvijas Banku turpinās darbu pie vispiemērotākā risinājuma izstrādes, kas fokusēts uz sociāli ievainojamākajām mājsaimniecībām, kā arī ilgtermiņā neapdraud investīciju vidi un finanšu pakalpojumu pieejamību.", "link": "https://www.delfi.lv/bizness/37293360/bankas_un_finanses/55971962/fm-rosina-hipotekaro-kreditprocentu-maksajumus-uz-laiku-ieklaut-iin-attaisnotajos-izdevumos"},
{"title": "'Nākotnes kapitāls': Portfeļa izmaiņas uz 2023. gada trīsdesmit astoto nedēļu", "category": "Finanses", "body": "Izmaiņas finanšu tirgos negatīvi ietekmēja \"SEB Roboinvestora\" ETF. Gan Āzijas, gan Eiropas ETF atkal aizgāja sarkanajā zonā, kamēr ASV un Japānas ETF ienesīgums samazinājās, bet tie palika ar plusa zīmi. Pozitīvo rezultātu joprojām rāda arī \"SEB Active fonds 80 F\". Interesanti ka jau vairākas nedēļas novērtēju vienu tendenci. S&P500 indeksa ienesīgums (no šī gada sākuma) samazinās un tuvojas mana portfeļa ienesīgumam. Starpība starp indeksu un manu portfeli jau ir tikai 2.76%, bet vēl pirms dažiem mēnešiem tā bija gandrīz 10%. Kuzikova akciju portfeļa izmaiņas. Kopīga situācija ar Kuzikova portfeļa akcijām ir šāda: Pirmo reizi mūsu projekta laikā tika novērota situācija, ka teju visu akciju cenas nedēļas laikā nokrita. Vienīgais izņēmums bija \"Apple\" akcijas, to cenas palika bez izmaiņām. Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Kā es jau iepriekš rakstīju, pēdējās nedēļās pērku akcijas, kuru kopīgie ieguldījumi manā portfeli bija zem 300 eiro. Iepriekšējā nedēļā tās bija \"Microsoft\" akcijas, jo tieši šīm akcijām \"Interactive Brokers\" platformas apkopotās ekspertu prognozes solīja lielāko izaugsmi. Šonedēļ turpināšu palielināt savā portfelī Latvijas krājobligāciju īpatsvaru. “Esmu nedaudz palielinājis ieguldījumus P2P sektorā, visticamāk, ka nākamajās nedēļās turpināšu iegādāties Baltijas akcijas”", "link": "https://www.delfi.lv/bizness/37293360/bankas_un_finanses/55969618/nakotnes-kapitals-portfela-izmainas-uz-2023-gada-trisdesmit-astoto-nedelu"},
{"title": "No neveiksmes līdz peļņai – cik soļi? Uzņēmēju pieredzes stāsti", "category": "Finanses", "body": "Kopā ar \" Swedbank \" Mazo uzņēmumu segmenta vadītāju Elīnu Volāni, kokapstrādes uzņēmuma \"Duck Woodworks\" radītāju Jāni Pilāberu, pediatri un privātprakses \"Rabarbers\" dibinātāju Katrīnu Selecku un biznesa konsultantu Jāni Kļaviņu diskusijā  \"No neveiksmes līdz peļņai – cik soļi?\"  meklējam risinājumus uzņēmējdarbības izaicinājumiem un dalāmies pieredzē, kad neveiksmes ir aizvedušas pie vēl lielākām veiksmēm. Uzņēmēja ikdiena nav nekāda pastaiga parkā, un ik dienas ir jāpieņem virkne lēmumu un jāsaskaras ar dažādiem izaicinājumiem. Šogad \"Swedbank\" aptaujāja vairāk nekā 750 Latvijas uzņēmēju par viņu šī gada lielākajiem izaicinājumiem. Vairums uzņēmēju kā lielāko izaicinājumu norādīja resursu pieejamību un sadārdzinājumu, taču teju puse no uzņēmējiem minējuši arī esošo darbinieku noturēšanu, apgrozījuma vai peļņas kritumu, kā arī pieprasījuma mazināšanos. Arī Katrīnas un Jāņa uzņēmumos bez izaicinājumiem neiztikt, taču, kā saka paši uzņēmēji, tie būtiski neatšķiras no citiem. \"Uzņēmuma pirmajās dienās mums šķita, ka esam izveidojuši ko foršu, un tāpēc visi pie mums nāks un zinās, kas mēs tādi esam, taču tā tas nenotiek. Mūsdienās tev ir jābūt redzamam, jāstāsta par to, ko dari un kas esi, arī tad, kad jau esi nostabilizējis savu klienta loku,\" pieredzē dalās pediatre un privātprakses \"Rabarbers\" dibinātāja Katrīna Selecka. Savukārt SIA \"Duck Woodworks\" radītājs Jānis Pilābers dalās pieredzē, kad lielā pieprasījuma dēļ trūka ražošanas jaudas, lai apmierinātu visu klientu vajadzības. Tāpat līdz ar Covid un Krievijas sākto karu Ukrainā arī Jāņa uzņēmumā nācies pārskatīt piegādātāju ķēdes, jo konkurence par izejmateriāliem no vietējiem ražotājiem strauji kāpusi. \"Neskatoties uz dažādiem apstākļiem, kas notiek uzņēmumā un ko risinām ik dienas, manuprāt, lielākais izaicinājums ir cīņa ar sevi, lai neapstātos pie paveiktā un turpinātu izglītoties,\" par izaicinājumiem stāsta Jānis Pilābers. Katram uzņēmumam ir sava recepte, kā nokļūt pareizajos tirgos, uzrunāt savu klientu, pārdot vairāk un turpināt attīstību, taču nereti atslēga ir mācībās, ko gūstam ne tikai no savas, bet arī apkārtējo uzņēmēju pieredzes. Jānis Pilābers, Katrīna Selecka un Jānis Kļaviņš savos uzņēmumos ir pieredzējuši gan kāpumus, gan kritumus, taču tieši vēlme nepadoties un iet tālāk viņiem ir palīdzējusi turpināt sava uzņēmuma attīstību arī šodien. Tāpēc šoreiz kopā ar uzņēmējiem un biznesa konsultantu diskusijā meklējām atbildes uz jautājumiem: Vai tā būtu jauna produkta virzība tirgū, straujas pārmaiņas uzņēmumā, apgrozījuma kritums vai vēlme sasniegt vēl vairāk un labāk, ikvienam var noderēt skats no malas, tāpēc nāc uz sarunu ar biznesa konsultantu. Piesakies \"Swedbank\" konkursam un esi viens no 40 uzņēmumiem, kurš iegūs trīs bezmaksas klātienes konsultācijas savam uzņēmumam ar biznesa konsultantu Jāni Kļaviņu. Par konkursa nosacījumiem un tavu iespēju skatam no malas vairāk uzzini  šeit .", "link": "https://www.delfi.lv/bizness/37293360/bankas_un_finanses/55966962/no-neveiksmes-lidz-pelnai-cik-soli-uznemeju-pieredzes-stasti"},
{"title": "Akciju cenas pasaules biržās pārsvarā krītas, augot bažām par ASV procentlikmēm", "category": "Finanses", "body": "Akciju cenas pasaules biržās otrdien pārsvarā kritās, pieaugot investoru bažām par to, ka  ASV  procentlikmes varētu saglabāties augstas ilgāku periodu, kaitējot ekonomikas izaugsmei. Visi trīs galvenie  Volstrītas  indeksi saruka par vairāk nekā 1%, un kritās arī vairums  Āzijas  un  Eiropas  biržu indeksu. \"Pieaugumam nebija lemts turpināties,\" sacīja OANDA analītiķis Edvards Moja, atsaucoties uz akciju cenu kāpumu Volstrītā pirmdien pēc to krituma četras tirdzniecības sesijas pēc kārtas. ASV patērētāju pārliecības indekss samazinājās līdz 103 punktiem septembrī no 108,7 punktiem augustā, un kritums bija lielāks par gaidīto. Krituma tendence akciju tirgos bija kopš ASV Federālās rezervju sistēmas (FRS) pagājušo trešdien pieņemtā lēmuma nemainīt procentlikmes, bet liekot saprast, ka procentlikmes var tikt atkal paaugstinātas šogad. Investoru bažas pastiprināja iespējama ASV federālās valdības darba apturēšana, jo labējie republikāņi Pārstāvju palātā bloķē svarīgu tēriņu likumu pieņemšanu. ASV dolāra vērtība pret citām svarīgajām valūtām pieauga. ASV biržu indekss \"Dow Jones Industrial Average\" otrdien kritās par 1,1% līdz 33 618,88 punktiem, indekss \"Standard & Poor's 500\" saruka par 1,5% līdz 4273,53 punktiem, savukārt indekss \" Nasdaq  Composite\" samazinājās par 1,6% līdz 13 063,61 punktam. Londonas  biržas indekss FTSE 100 otrdien pieauga par mazāk nekā 0,1% līdz 7625,72 punktiem, Frankfurtes biržas indekss  DAX  saruka par 1,0% līdz 15 255,87 punktiem, bet  Parīzes  biržas indekss CAC 40 samazinājās par 0,7% līdz 7074,02 punktiem. Ņujorkas  biržas elektroniskajā tirdzniecībā WTI markas jēlnaftas cena otrdien pieauga par 0,8% līdz 90,39 ASV dolāriem par barelu. \"Brent\" markas jēlnaftas cena Londonas biržā palielinājās par 0,7% līdz 93,96 dolāriem par barelu. Nīderlandes  biržā \"Title Transfer Facility\" (TTF) dabasgāzes cena otrdien kritās par 9,3% līdz 40,32 eiro par megavatstundu. Eiro vērtība pret ASV dolāru otrdien kritās no 1,0593 līdz 1,0575 dolāriem par eiro, britu mārciņas vērtība pret ASV dolāru saruka no 1,2211 līdz 1,2158 dolāriem par mārciņu, bet ASV dolāra vērtība pret  Japānas  jenu palielinājās no 148,88 līdz 149,08 jenām par dolāru. Eiro vērtība pret britu mārciņu pieauga no 86,74 līdz 86,96 pensiem par eiro.", "link": "https://www.delfi.lv/bizness/37293360/bankas_un_finanses/55976972/akciju-cenas-pasaules-birzas-parsvara-kritas-augot-bazam-par-asv-procentlikmem"},
{"title": "Pēdējais solis pirms starta biržā: APF iesniedz prospektu izskatīšanai", "category": "Finanses", "body": "Prospekts ir IPO procesa pamatdokuments, kas nosaka IPO piedāvāto akciju skaitu un cenu, akciju sadales principus, kā arī detalizēti apraksta uzņēmuma nākotnes attīstības ieceres un izaugsmes mērķus, skaidro uzņēmumā. Prospekts ietver arī visu būtisko uzņēmuma finanšu informāciju, stratēģiju un virkni citu nozīmīgu sadaļu, piemēram, risku izvērtējumu, aprakstu par uzņēmuma grupas pārvaldības modeli un dividenžu politiku. Pēc akciju sākotnējā publiskā piedāvājuma prospekta reģistrācijas Latvijā, finanšu un kapitāla uzraudzības iestādes Igaunijā un Lietuvā saņems  Latvijas Bankas  apstiprinājumu, ka piedāvājums būs publiski pieejams arī Igaunijā un Lietuvā. “Līdz ar prospekta iesniegšanu esam pabeiguši svarīgu IPO darba daļu, jo visiem investoriem prospekts ir galvenais dokuments, kas dod detalizētu ieskatu par to vērtību, ko mēs radīsim mūsu jaunajiem akcionāriem. Tagad gaidīsim prospekta izskatīšanu un apstiprināšanu, un koncentrēsimies uz nākamo darba fāzi – turpināsim prezentācijas investoriem un gatavosimies IPO parakstīšanās laika izziņošanai,” saka \"APF Holdings\" valdes priekšsēdētājs Jurijs Adamovičs. “Esam gandarīti, ka pašmāju uzņēmumi ir ambiciozi un drosmīgi un uzņēmuma attīstībai izvēlas kapitāla tirgus finansējuma piesaistes instrumentus. Šis būs pirmais IPO šajā gadā un nozīmīgs attīstības posms uzņēmumam. APF došanās biržā ir ne tikai finansiāls pavērsiens, bet arī apliecinājums uzņēmuma ambīcijām un izaugsmes potenciālam. IPO sniegs uzņēmumam iespēju realizēt savu investīciju programmu, kā rezultātā tas varēs būtiski audzēt savus ražošanas apjomus un arī peļņu, kurā dalīties ar investoriem.  Signet Bank  ir pagodināti būt līdzās un atbalstīt APF šajā jaunajā uzņēmuma izaugsmes-panākumu posmā,” komentē \"Signet Bank Investment Banking\" pārvaldes vadītāja Kristiāna Janvare. Lai gan šis periods akciju tirgiem Baltijā ir bijis lēns, eksperti tic, ka ražotājam ir labas iespējas sakustināt tirgu, jo piedāvā konkrētu biznesa plānu un strādā sektorā, kas vienmēr ir nepieciešams, proti, ēdiens. Papildus jau minētajiem plāniem, APF plāno uzsākt arī olu pārstrādi, savu ražošanu papildinot ar jaunām ražošanas iekārtām, lai radītu mūsdienīgus un veselīgus olu produktus.", "link": "https://www.delfi.lv/bizness/37293360/bankas_un_finanses/55977562/pedejais-solis-pirms-starta-birza-apf-iesniedz-prospektu-izskatisanai"},
{"title": "Vismaz 95% digitālo NFT šobrīd ir bezvērtīgi, secinājuši pētnieki", "category": "Finanses", "body": "Pēdējo pusotru gadu kriptovalūtām nav īpaši labi veicies, bet vēl vairāk ir cietusi uz kriptovalūtu blokķēdes tehnoloģiju balstītā digitālās mākslas ( NFT ) joma, kur, kā liecina jauns pētījums, absolūtais vairums blokķēdē iekalto mākslas darbu nu ir kļuvuši pilnīgi bezvērtīgi. Izdevums \"Forbes\" atsaucoties uz pētījumu, ko veikusi kriptoanalītikas un digitālā tirgus izpētes vietne \"dappGambl\", raksta, ka šobrīd digitālie mākslas darbi, kas pieder apmēram 23 miljoniem cilvēku, ir bezvērtīgi. Pirms pāris gadiem NFT, kas darbojas uz kriptovalūtu popularizētās blokķēdes tehnoloģijas, kļuva par digitālo finanšu pasaulē karstu un populāru tematu. Digitālie mākslinieki, kuru mākslas darbus iepriekš iegādājās par krietni mazākām summām, nu varēja padarīt savus darbus unikālus, iekaļot tos blokķēdē. Tirgus karstākajā punktā par digitālajiem attēliem vai video tika maksāti pat miljoni. Eksperti to skaidroja ar cilvēku bažām palaist garām nākamo \"Bitcoin\". Tomēr ekonomikai buksējot, inflācijai kāpjot, finanšu tirgos atgriezās lielāka interese par reālām precēm, produktiem un uzņēmumiem, kas rada īstu pievienoto vērtību. Jau 2022. gada septembrī populārākajā NFT tirdzniecības platformā \"OpenSea\" tirdzniecības apjomi bija kritušies fantastiskā tempā. No maija līdz augustam pārdošanas apjomi saruka par 99%. Maijā tur tika apgrozīti līdzekļi 2,7 miljardu ASV dolāru apmērā, bet augusta izskaņā   vien 9,3 miljoni dolāru. Šobrīd, kā liecina jau minētais pētījums, izrādās, ka realitāte ir vēl skarbāka   95% NFT ir pilnīgi bezvērtīgi. No 73 257 NFT kolekcijām, kas ir vairāku attēlu ar līdzīgu motīvu apkopojums, un kuras identificēja \"dappGambl\", 69 795 kolekcijām tirgus vērtība bija nulle. Pētījumā teikts, ka nedēļas NFT vidējā vērtība 2023. gada jūlijā bija aptuveni 80 miljoni ASV dolāru, kas ir tikai 3% no tās maksimālās vērtības, ko šis tirgus sasniedza 2021. gada augustā. \"Šī statistika faktiski nozīmē, ka 95% cilvēku, kuriem ir NFT kolekcijas, pašlaik glabā bezvērtīgus ieguldījumus,\" teikts pētījumā. \"Forbes\" atgādina, ka pagājušā gada janvārī dziedātājs Džastins Bībers iegādājās NFT “Bored Ape”, kas tolaik bija populārākā un dārgākā kolekcija pasaule, par 1,3 miljoniem dolāru, bet tagad tā vērtība ir aptuveni 37 tūkstoši dolāru. Tas ir kritums par aptuveni 97%.", "link": "https://www.delfi.lv/bizness/37293360/bankas_un_finanses/55975938/vismaz-95-digitalo-nft-sobrid-ir-bezvertigi-secinajusi-petnieki"},
{"title": "Vai obligācijas jauniem investoriem var palīdzēt nopelnīt?", "category": "Finanses", "body": "Raidījuma vadītājs Konstantīns Kuzikovs šogad, viļoties tajā, kā viņa portfelī \"uzvedas\" biržās tirgotie fondi (ETF), nolēma to akcijas pārdot un sākt ieguldīt Latvijas valsts krājobligācijās, kas šobrīd portfelim nodrošina vairāk nekā 4% ienesīgumu, tādējādi sabalansējot akciju vērtības kritumus. Tomēr viņš grib spert soli tālāk un, iespējams, ieguldīt arī uzņēmumu emitētajās obligācijās, kas pārsvarā ir ienesīgākas par tām, ko piedāvā valsts, bet arī, protams, riskantākas. Tāpat to iegāde ir sarežģītāka. \"Obligācija ir parāda vērtspapīrs,\" saka \"Signet Bank\" investīciju eksperte Kristiāna Janvare, skaidrojot, ka, piemēram, uzņēmumi tās emitē, lai iegūtu papildu kapitālu no dažādiem investoriem, nevis aizņemoties no bankas. Uzņēmums sola, ka maksās noteiktu procentu likmi, ko sauc par kuponu. \"Investors sagaida, ka ar noteiktu regularitāti saņems procentu maksājumu un beigās atpakaļ saņems pamatsummu,\" saka eksperte.  Janvare iesaka investoriem, sevišķi tiem, kas iegulda mazas summas, noskaidrot, cik lielas ir komisijas izmaksas. Bankas par ieguldījumiem obligācijās mēdz piemērot fiksētu summu, un dažos gadījumos tā var krietni pārsniegt obligāciju ienesīgumu.", "link": "https://www.delfi.lv/bizness/37293360/bankas_un_finanses/55974396/vai-obligacijas-jauniem-investoriem-var-palidzet-nopelnit"},
{"title": "Bankas reakcija uz lūgumu pārskatīt kredīta pievienoto likmi: ilga komunikācija un 150 eiro komisijas maksa", "category": "Finanses", "body": "Publiskajā telpā izskan aicinājumi labi pelnošajām bankām pārskatīt kredītu likmes, lai mazinātu finanšu slogu, kas arvien vairāk nospiež kredītņēmējus, un arī pašas bankas apgalvo, ka ir pretimnākošas. Klientu pieredze komunikācijā ar kredītiestādēm rāda patieso ainu. Piemēram, saziņa ar Latvijas lielāko banku \"Swedbank\" par kredīta pievienotās procentlikmes pārskatīšanu kādai klientei velkas jau ilgāk nekā mēnesi. Tās laikā banka izteikusi piedāvājumu samazināt ikmēneša maksājumu par padsmit eiro, par to prasot samaksāt komisijas maksu 150 eiro apmērā. Arī citi banku klienti sociālajos tīklos aktīvi dalās ar saviem stāstiem par to, ka kredītņēmēju cerības nesaskan ar banku biznesa apsvērumiem. Rakstā lasāms par kredītņēmēju pieredzi, banku praksi un valsts mērogā piedāvātajiem risinājumiem un izteiktajiem aicinājumiem.", "link": "https://www.delfi.lv/bizness/37293360/bankas_un_finanses/55978430/bankas-reakcija-uz-lugumu-parskatit-kredita-pievienoto-likmi-ilga-komunikacija-un-150-eiro-komisijas-maksa"},
{"title": "Kriptovalūtu birža 'Binance' aiziet no Krievijas", "category": "Finanses", "body": "Kriptovalūtu biržas pārvaldes uzņēmums \"Binance\" trešdien paziņoja, ka pārdod  Krievijas  biznesu. Šāds paziņojums publiskots pēc tam, kad maijā ziņu aģentūra \"Bloomberg\" vēstīja, ka ASV Tieslietu ministrija izmeklē apgalvojumus, ka Krievijā \"Binance\" izmantots, lai apietu ASV noteiktās sankcijas. Uzņēmums, kas iepriekš noliedzis sankciju pārkāpšanu, trešdien pavēstīja, ka pilnībā pamet Krievijas tirgu. \"Binance\" skaidro, ka šī procesa pabeigšana aizņems gadu un \"Binance\" aktīvi Krievijā tiks pārdoti uzņēmumam \"CommEX\", kas izveidots vien otrdien.", "link": "https://www.delfi.lv/bizness/37293360/bankas_un_finanses/55979624/kriptovalutu-birza-binance-aiziet-no-krievijas"},
{"title": "Pērkot un pārdodot kriptovalūtas, nedrīkst aizmirst par nodokļiem, 'Nākotnes kapitālā' viesojas VID", "category": "Finanses", "body": "“Virtuālā valūta arī ir kapitāla aktīvs, attiecīgi, pārdodot virtuālo valūtu, rodas kapitāla pieaugums. Ienākums ir brīdī, kad virtuālo valūtu maina pret oficiālo valūtu, bet, vai šo valūtu izņem no platformas vai pārskaita, tas ir otršķirīgi,” atgādina VID, kliedējot mītu, ka par kriptovalūtu darījumiem var nemaksāt nodokļus, kamēr vien nauda nav ieskaitīta savā bankas kontā. Nodokļu maksājumus no peļņas, kas radusies, piemēram, pērkot un pārdodot kriptovalūtas, apvij dažādi mīti. Taču VID “Nākotnes kapitālam” atgādina – nodokļu nomaksa kļūst aktuāla brīdī, kad privātpersonai ir tiesības rīkoties ar līdzekļiem. Lai neiekļūtu nepatikšanās, kad portfelis sāks nest peļņu, raidījuma vadītājs Vilūns sarunājās ar VID inspektorēm. “Nākotnes kapitāla” studijā viesojās VID pārstāves – NP Fizisko personu nodokļu daļas Pirmās metodikas nodaļas galvenās nodokļu inspektores Sandra Podniece un Digna Tarvida. Podniece raidījuma sākumā skaidro, ka nodokļus maksā no peļņas. “Par to visu runā likums par iedzīvotāju ienākuma nodokli. Šeit mēs redzam divus lielus scenārijus – pirmais ir, kad no ieguldījumiem maksā kapitāla pieauguma nodokli, otrais variants, kad maksā no gūtā ienākuma nodokli par kapitālu. Abos gadījumos tas ir no peļņas, un šādās situācijās nodoklis ir 20%. Izšķirošais ir administrēšanas process.” Vilūna ieguldījumi 375 eiro apmērā Baltijas akciju tirgū ir veikti, izmantojot “Swedbank” piedāvāto investīciju kontu. Podniece skaidro, ka akciju iegādes brīdī nekas īpaši nav jādara, nav nepieciešamas nekādas atskaites. “Ja ir vēlme šīs akcijas pārdot, tad, jā, privātpersonai pašai jāvēro, vai rodas peļņa no akciju pārdošanas vai nerodas. Ja peļņa ir, tad būs kapitāla pieauguma deklarācija un nodoklis būs pašam jānomaksā,” skaidro VID pārstāve.", "link": "https://www.delfi.lv/bizness/37293360/bankas_un_finanses/54257198/perkot-un-pardodot-kriptovalutas-nedrikst-aizmirst-par-nodokliem-nakotnes-kapitala-viesojas-vid"},
{"title": "Soli pa solim: Kad izmantot ieguldījumu, kad – vērtspapīru kontu un kā tos reģistrēt VID EDS?", "category": "Finanses", "body": "Pandēmijas laikā ne vienam vien izdevies ko iekrāt un nu radusies vēlme ieguldīt šos līdzekļus. Sākot ieguldījumu gaitas, ir grūti izlemt, kur tieši investēt, taču tikpat grūti ir saprast, kurā bankā atvērt kontu ieguldījumiem, kāda veida konts būs nepieciešams, kā par to informēt Valsts ieņēmumu dienestu (VID) un kā deklarēt ienākumus, lai godam norēķinātos ar valsti. Lai atvieglotu šo procesu, \"Delfi Bizness\" par šiem jautājumiem aptaujāja gan VID, gan bankas, savukārt AS \"Delfi\" valdes priekšsēdētājs un raidījuma \"Nākotnes kapitāls\" vadītājs Konstantīns Kuzikovs publikācijā ar video palīdzību dalās praktiskos padomos un piemēros, soli pa solim EDS skaidrojot \"Interctive Brokers\" vērtspapīru konta, kā arī \"Swedbank\" un \"Revolut\" ieguldījumu kontu reģistrāciju. Ar ko sākt? Sākot izvērtēt iespējas bankās, topošajam ieguldītājam ir divas izvēles – vērtspapīru konts vai ieguldījumu konts. Par to, kurā gadījumā kurš būtu vairāk piemērots, portāls \"Delfi Bizness\" aptaujāja gan lielākās Latvijas bankas, gan VID. Jāsāk ar to, ka ieguldījumu vai vērtspapīru konts nepieciešams tikai tad, kad nolemts veidot ieguldījumus, piemēram, akcijās, ieguldījumu fondos, biržā tirgotajos fondos (ETF), obligācijās, skaidro AS \"Swedbank\" investīciju jomas eksperts Rolands Zauls. Ja plānots veidot ieguldījumus vai uzkrājumus, piemēram, 3. pensiju līmenī, uzkrājošajā dzīvības apdrošināšanā, tad ieguldījumu konts vai vērtspapīru konts nav nepieciešams.", "link": "https://www.delfi.lv/bizness/37293360/bankas_un_finanses/53875027/soli-pa-solim-kad-izmantot-ieguldijumu-kad-vertspapiru-kontu-un-ka-tos-registret-vid-eds"},
{"title": "Latvijas finanšu iestāžu peļņa astoņos mēnešos sasniegusi 470,9 miljonus eiro", "category": "Finanses", "body": "Latvijas monetārās finanšu iestādes (MFI), galvenokārt bankas, šogad astoņos mēnešos strādāja ar 470,9 miljonu eiro peļņu, kas ir 2,5 reizes vairāk nekā 2022. gada attiecīgajā periodā, liecina  Latvijas Bankas  publiskotā informācija. Tostarp augustā monetārās finanšu iestādes strādājušas ar peļņu 70,5 miljonu eiro apmērā. Monetāro finanšu iestāžu aktīvu kopsumma 2023. gada 31. augustā bija 26,872 miljardi eiro, kas ir par 3,6% jeb 931,4 miljoniem eiro vairāk nekā 2022. gada augusta beigās, kad monetāro finanšu iestāžu aktīvi bija 25,94 miljardi eiro. Šogad augusta beigās Latvijas monetāro finanšu iestāžu rezidentiem izsniegto kredītu atlikums bija 13,626 miljardi eiro, kas ir par 2,1% vairāk nekā pirms gada. Tostarp Latvijas monetārās finanšu iestādes rezidentiem kredītos eiro bija izsniegušas 13,535 miljardus eiro, kas ir par 2,3% vairāk nekā pirms gada, bet ārvalstu valūtā izsniegto kredītu atlikums bija 90,2 miljoni eiro, kas ir par 13,4% mazāk. No rezidentiem piesaistīto noguldījumu atlikums augusta beigās bija 17,591 miljards eiro, kas ir par 3,2% vairāk nekā pirms gada. Tostarp noguldījumi eiro bija 16,358 miljardu eiro apmērā, bet ārvalstu valūtās - 1,233 miljardu eiro apmērā. Eiro piesaistīto noguldījumu apmērs salīdzinājumā ar 2022. gada augusta beigām ir palielinājies par 4%, bet ārvalstu valūtā piesaistīto noguldījumu apmērs ir sarucis par 6%. Savukārt Latvijas monetāro finanšu iestāžu kapitāls un rezerves augusta beigās bija 3,507 miljardi eiro, kas ir par 13,3% vairāk nekā 2022. gada augusta beigās. Pērn astoņos mēnešos monetārās finanšu iestādes strādāja ar peļņu 188,4 miljonu eiro apmērā, bet 2022. gadā kopumā monetāro finanšu iestāžu peļņa bija 326,3 miljoni eiro, kas ir par 26,5% vairāk nekā 2021.gadā. Monetārās finanšu iestādes ir kredītiestādes un finanšu sabiedrības, kas pieņem noguldījumus no klientiem, kuri nav monetārās finanšu iestādes, kā arī uz sava rēķina piešķir kredītus un iegulda vērtspapīros.", "link": "https://www.delfi.lv/bizness/37293360/bankas_un_finanses/55981128/latvijas-finansu-iestazu-pelna-astonos-menesos-sasniegusi-470-9-miljonus-eiro"},
{"title": "'Swedbank' maksās OFAC vairākus miljonus par darījumiem, kas pārkāpj Krimas sankcijas", "category": "Finanses", "body": "Zviedrijas \" Swedbank \" ir piekritusi samaksāt vairāk nekā 3,4 miljonu dolāru (3,2 miljonu eiro) sodu izlīgumā ar  ASV  Finanšu ministrijas Ārvalstu aktīvu kontroles biroju (OFAC) saistībā ar to, Latvijā strādājošā \"Swedbank\" apstrādājusi darījumus, kas pārkāpj ASV noteiktās sankcijas pret Krimu, raksta ārvalstu mediji. Publiskotā vienošanās ir viena no pirmajām rezolūcijām, ko Stokholmā bāzētā \"Swedbank\" panākusi ar ASV regulatoriem saistībā ar tās nepilnībām nelikumīgi iegūtu līdzekļu legalizācijas apkarošanas jomā Baltijas reģionā, kur bankai ir ievērojama klātbūtne, raksta \"The Wall Street Journal\". \"Swedbank\" otrdien izplatītajā paziņojumā teikts, ka turpinās izmeklēšana, ko veic ASV Tieslietu departaments, Vērtspapīru un biržu komisija un Ņujorkas štata Finanšu pakalpojumu departaments. Banka paziņoja, ka tā rīko atsevišķas sarunas ar šīm institūcijām. OFAC, kas nosaka ASV sankcijas un seko līdzi to izpildei, apgalvo, ka \"Swedbank Latvija\" kuģniecības nozares klients ar interneta adresi Krimā laikā no 2015. līdz 2016. gadam izmantoja bankas internetbankas platformu, lai nosūtītu maksājumus citām personām Krimā. Darījumi tika apstrādāti, izmantojot ASV korespondentbankas. OFAC lēš, ka klients šajā laikā veica aptuveni 386 darījumus par kopējo summu aptuveni 3,3 miljoni ASV dolāru. \"Swedbank\" paziņojumā teikts, ka 2020. gada martā tā ziņoja par darījumiem OFAC. Tie sastāvēja no algu maksājumiem un maksājumiem, kas saistīti ar tāda kuģa darbību, kura īpašnieks un operators atradās Krimā. Izlīgumam ar OFAC martā banka rezervēja aptuveni 40 miljonus Zviedrijas kronu, kas atbilst aptuveni 3,7 miljoniem dolāru.", "link": "https://www.delfi.lv/bizness/37293360/bankas_un_finanses/55681888/swedbank-maksas-ofac-vairakus-miljonus-par-darijumiem-kas-parkapj-krimas-sankcijas"},
{"title": "Latvijas finanšu sistēma saglabājas stabila un banku spēja absorbēt šokus ir laba", "category": "Finanses", "body": "Pēdējā gada laikā tautsaimniecība un finanšu sektors ir piedzīvojuši virkni nozīmīgu izaicinājumu. Taču, ņemot vērā piesardzīgu kreditēšanas praksi un salīdzinoši nelielu kredītu slogu tautsaimniecībā, Latvijas finanšu sistēma saglabājas stabila un kredītiestāžu spēja absorbēt šokus ir laba – tām kopumā ir labas kapitāla un likviditātes rezerves, jaunākajā Finanšu stabilitātes pārskatā norāda  Latvijas Banka . Gaidāms, ka banku sektora šoku absorbētspēja turpinās uzlaboties, jo kredītiestāžu noturību papildus stiprina to peļņas kāpums. Latvijā makrouzraudzības politikas nostāja ir atbilstoša identificētajiem sistēmiskajiem riskiem, kreditēšanas norisēm, makrofinansiālajai situācijai, kā arī kredītiestāžu noturības pakāpei. Iestājoties labvēlīgākai makroekonomiskajai situācijai un gatavojoties aktīvākai kreditēšanai, kā arī ievērojot augošo tendenci Eiropas Savienības valstīs laikus nostiprināt kredītiestāžu noturību, arī Latvijā varētu tikt apsvērti soļi savlaicīgai noturības nostiprināšanai ar makrouzraudzības kapitāla rezervju palīdzību, ko ar mazākiem procikliskajiem efektiem var veikt apstākļos, kad kredītiestādēm ir pietiekamas brīvprātīgās kapitāla rezerves, laba pelnītspēja un finansējuma izmaksas nav augstas. Latvijas aizņēmēju finansiālā noturība pagaidām kopumā saglabājas samērā laba, taču ilgstoši straujš cenu kāpums un stingri finanšu nosacījumi var negatīvi ietekmēt kredītiestāžu klientus un aktīvu kvalitāti un ierobežot tautsaimniecības atveseļošanos. Tāpēc kredītiestādēm svarīgi turpināt rūpīgi izvērtēt kredītrisku, laikus atzīt problēmkredītus un veikt atbilstošus uzkrājumus. Pieprasījuma un piedāvājuma faktoru ietekmē jau vairākus gadus tautsaimniecības finansējuma apjoms joprojām ir mazs un investīcijas tautsaimniecībā ir nepietiekamas. Uzņēmumu kreditēšana nedaudz pieaugusi, taču to galvenokārt īslaicīgi veicināja lielāks uzņēmumu pieprasījums pēc īstermiņa kredītiem būtiska izmaksu kāpuma apstākļos. Ir svarīgi novērst strukturālos faktorus, kuru ietekmē izveidojusies ilgstoši kūtra investīciju un kreditēšanas vide. Vairākās eirozonas valstīs vērojamas lejupvērsta pagrieziena pazīmes nekustamo īpašumu tirgus ciklā. Arī Latvijā aktivitāte mājokļu tirgū sarūk mājsaimniecību maksātspējas un jauno mājokļu pieejamības pasliktināšanās dēļ. Cenu korekcija Latvijas komercīpašumu tirgū ir lēna, jo darījumu apjoms un skaits ir neliels. Ilgtspējīgākai mājokļu tirgus attīstībai un kvalitatīva un pieejama dzīvojamā fonda veicināšanai nepieciešams risināt strukturālās nepilnības būvniecības nozarē. Ir svarīgi kāpināt ēku renovācijas tempu, t. sk. veikt apjomīgas investīcijas energoefektivitātes uzlabošanā, un veicināt jaunu mājokļu būvniecību. ASV reģionālo banku stresa epizodes gada sākumā globāli aktualizēja kredītiestāžu turēto vērtspapīru portfeļu pārvērtēšanas riskus. Latvijas kredītiestādēm kopumā ir nelieli ieguldījumi galvenokārt augsti likvīdos – pārsvarā eirozonas valstu un ASV valdības – vērtspapīros ar samērā īsu atmaksas termiņu. Latvijas banku sektoru kopumā norises ASV nav skārušas. Ņemot vērā ģeopolitisko kontekstu, saglabājas augsti kiberuzbrukumu un citu liela mēroga negaidītu finanšu infrastruktūras traucējumu riski. Turbulence finanšu tirgos būtiski ietekmējusi nebanku uzkrājumu pakalpojuma apakšsektorus, t. sk. vērtējumus pensiju 2. un 3. līmeņa plānos. Ir svarīgi izvērtēt risinājumus, kā samazināt risku, ka, personām pensionējoties nelabvēlīgos tirgus apstākļos, pensijas 2. līmeņa kapitāla vērtējuma nelabvēlīgās svārstības tiek realizētas un tādējādi tiek noteikta ievērojami zemāka pensija, nekā bijis gaidāms.", "link": "https://www.delfi.lv/bizness/37293360/bankas_un_finanses/55682362/latvijas-finansu-sistema-saglabajas-stabila-un-banku-speja-absorbet-sokus-ir-laba"},
{"title": "Akciju cenas krītas pēc nepārliecinošas Ķīnas procentlikmju samazināšanas", "category": "Finanses", "body": "Āzijas biržu indeksi pārsvarā saruka, un samazinājās arī Eiropas un ASV biržu indeksi. \"Notikumu attīstība Ķīnā, kur centrālā banka samazināja atsauces procentlikmi par 10 bāzes punktiem, turpina norādīt uz pasaules otras lielākās ekonomikas atkopšanos pēc pandēmijas lēnākā tempā, nekā bija prognozēts,\" sacīja \"ActivTrades\" analītiķis Rikardo Evandželista. Ķīnas Tautas banka otrdien piecu gadu aizdevumu likmi, kas tiek izmantota hipotekāro aizdevumu likmju noteikšanai, samazināja no 4,3% līdz 4,2%, lai gan tika gaidīts samazinājums par 15 bāzes punktiem. Viena gada aizdevumu likme, kas kalpo kā atsauce korporatīvajiem aizdevumiem, tika samazināta no 3,65% līdz 3,55%. Pagājušajā nedēļā Ķīnas centrālā banka jau samazināja divas procentu likmes un finanšu tirgos iepludināja miljardiem juaņu, ņemot vērā rādītājus, kas liecina par gausu valsts ekonomikas izaugsmi. Ķīnas e-tirdzniecības milzis \"Alibaba\" negaidīti paziņoja par sava direktoru padomes priekšsēdētāja un galvenā izpilddirektora Daniela Džana nomaiņu no 10.septembra. Kompānijas direktoru padomes priekšsēdētāja amatu ieņems Džozefs Cai, bet galvenā izpilddirektora amatā stāsies Edijs U. \"Alibaba\" akcijas cena kritās par 1,5% Honkongas biržā un par 4,5% Ņujorkas biržā. ASV biržu indekss \"Dow Jones Industrial Average\" otrdien kritās par 0,7% līdz 34 053,87 punktiem, indekss \"Standard & Poor's 500\" saruka par 0,5% līdz 4388,71 punktam, un indekss \" Nasdaq  Composite\" samazinājās par 0,2% līdz 13 667,29 punktiem. Londonas biržas indekss FTSE 100 otrdien kritās par 0,3% līdz 7569,31 punktam, Frankfurtes biržas indekss  DAX  saruka par 0,6% līdz 16 111,32 punktiem, bet Parīzes biržas indekss CAC 40 samazinājās par 0,3% līdz 7294,17 punktiem. Ņujorkas biržas elektroniskajā tirdzniecībā WTI markas jēlnaftas cena otrdien kritās par 1,0% līdz 70,50 ASV dolāriem par barelu. \"Brent\" markas jēlnaftas cena Londonas biržā saruka par 0,3% līdz 75,90 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 10,92% līdz 38,71 eiro par megavatstundu. Eiro vērtība pret ASV dolāru otrdien kritās no 1,0921 līdz 1,0918 dolāriem par eiro, britu mārciņas vērtība pret ASV dolāru saruka no 1,2792 līdz 1,2766 dolāriem par mārciņu, bet ASV dolāra vērtība pret Japānas jenu kritās no 141,98 līdz 141,40 jenām par dolāru. Eiro vērtība pret britu mārciņu pieauga no 85,38 līdz 85,50 pensiem par eiro.", "link": "https://www.delfi.lv/bizness/37293360/bankas_un_finanses/55681830/akciju-cenas-kritas-pec-neparliecinosas-kinas-procentlikmju-samazinasanas"},
{"title": "Vjetnamā aizturēts 'Sun Finance Group' pārstāvis, uzņēmums plāno valsti pamest", "category": "Finanses", "body": "Vjetnamas  policija nedēļas nogalē aizturējusi Latvijas kompānijas \"Sun Finance Group\" pārstāvi Aigaru Plivču par naudas aizdošanu uz milzīgiem procentiem, vēsta interneta laikraksts \"Saigon News\". Aizturētais Latvijas pilsonis policijā atzinās, ka strādā uzņēmumā \"Sun Finance Group\" un nodarbojas ar kreditēšanu, parādu piedziņu, izmaksu vadību un cilvēkresursu vadību. Vjetnamas varasiestādes 26. maijā veica pārbaudi un secināja, ka uzņēmumi \"Digital Credit Company\", \"Fincap VN Company\" un \"Sofi Solutions Company\" darbojas kā lombardi un finanšu konsultāciju pakalpojumu sniedzēji un ar tīmekļa vietņu \"tamo.vn\" un \"findo.vn\" starpniecību izsniedz aizdevumus uz ārkārtīgi augstām procentu likmēm. Tie piedāvājuši aizdevumus ar zemāko likmi 401,5% gadā un augstāko 1379,7% gadā. Minētās tīmekļa vietnes izveidoja \"Sun Finance Group\", kura galvenais birojs atrodas Latvijā un kas nodarbojas ar aizdevumu izsniegšanu Vjetnamā, ziņoja \"Saigon News\". Vjetnamas policija veica izmeklēšanu pret trim minētajiem uzņēmumiem un deviņiem apsūdzētajiem par \"aizdevumu izsniegšanu ar augstu procentu likmi civiltiesiskos darījumos\". Izmeklēšanas laikā policija atklāja, ka ir \"Digital Credit Company\", \"Fincap VN Company\" un \"Sofi Solutions Company\" tīmekļa vietņu operators. Ārlietu ministrijas (ĀM) preses sekretāre Diāna Eglīte pavēstīja, ka ĀM Konsulārais departaments ir informēts par Latvijas pilsoņa aizturēšanu Vjetnamā un ir pārliecinājies, ka aizturētajam ir advokāts, kurš sniedz viņam nepieciešamo atbalstu. Konsulārās amatpersonas uztur saziņu ar pilsoņa ģimeni un darba devēju Latvijā. Viņa atzīmēja, ka ārlietu dienests var ar aizturētās personas piekrišanu un Valsts policijas iesaisti par aizturēšanas faktu informēt tuviniekus, kā arī sazināties ar Latvijas valsts piederīgajiem ieslodzījuma vietās viņu tiesību un likumīgo interešu nodrošināšanai. Savukārt ārlietu dienests nevar iejaukties tiesu, policijas un tiesību aizsardzības iestāžu darbībā, ja Latvijas valstspiederīgais ārvalstī ir izdarījis likumpārkāpumu. Tāpat ārlietu dienests nevar panākt labākus ieslodzījuma apstākļus cietumā nekā vietējiem iedzīvotājiem un sniegt juridiskas konsultācijas. \"Sun Finance Group\" pārstāvji aģentūrai LETA atzinuši, ka gatavojas aiziešanai no Vjetnamas tirgus. \"Šobrīd \"Sun Finance Group\" strādā ar regulatoru, kas Vjetnamā ir policija, lai atrisinātu visus atvērtos jautājumus un pēc iespējas ātrāk mūsu kolēģis varētu atgriezties Latvijā, tādējādi noslēdzot uzņēmuma iziešanu no šī tirgus,\" pauda kompānijā. Latvijā dibinātā uzņēmuma \"Sun Finance\" tīrā peļņa pirmajā ceturksnī bija 18,4 miljoni eiro, kas ir par 84% lielāka nekā 2022.gada pirmajā ceturksnī, teikts sevi par finanšu tehnoloģiju kompāniju dēvējošās \"Sun Finance\" paziņojumā biržai \"Nasdaq Riga\". \"Sun Finance\" ir uzņēmums, kas nodrošina tiešsaistes patērētāju finansēšanas pakalpojumus. Uzņēmums darbojas septiņās valstīs, savukārt tā centrālais birojs atrodas Rīgā. Biržas alternatīvajā tirgū \"First North\" šobrīd ir iekļautas divas AS \"Sun Finance Group\" saistītā uzņēmuma \"Sun Finance Treasury Limited\" obligāciju emisijas par kopējo summu 70 miljoni eiro. \"Sun Finance\" izveidoja Toms Jurjevs un Emīls Latkovskis. \"Sun Finance Group\" patiesais labuma guvējs, pēc \"Firmas.lv\" datiem, ir  Aigars Kesenfelds . \"Firmas.lv\" informācija liecina, ka 1985. gadā dzimušais Plivčs ir 2% kapitāldaļu īpašnieks \"Sun Finance Asia\" meitasuzņēmumos \"Fintech Partners Asia\" un \"Star Capital Baltics\", kā arī SIA \"AP Investments\" īpašnieks. Kā Plivča pastāvīgās dzīves vietas valsts \"Firmas.lv\" norādīta Vjetnama.", "link": "https://www.delfi.lv/bizness/37293360/bankas_un_finanses/55681976/vjetnama-aizturets-sun-finance-group-parstavis-uznemums-plano-valsti-pamest"},
{"title": "'ABLV Bank' aktīvi augustā atgūti 6,294 miljonu eiro apmērā", "category": "Finanses", "body": "Likvidējamās \" ABLV Bank \" likvidatori šogad augustā atguvuši aktīvus 6,294 miljonu eiro apmērā, kas ir 11 reizes vairāk nekā mēnesi iepriekš, kad bankas aktīvi tika atgūti 562 000 eiro apmērā, liecina bankas publiskotā informācija. Tostarp no izsniegtajiem kredītiem 2022.gada augustā atgūti 3,276 miljoni eiro, no kustamās un citu mantu pārdošanas - 18 000 eiro, bet no pārējiem aktīviem - trīs miljoni eiro. Tādējādi šogad astoņos mēnešos \"ABLV Bank\" likvidatori atguvuši 106,159 miljonus eiro, bet kopš 2018.gada 12.jūnija, kad sākās bankas pašlikvidācijas process, \"ABLV Bank\" likvidatori atguvuši 1,252 miljardus eiro, tostarp 2018.gadā tika atgūti 355,493 miljoni eiro, 2019.gadā - 393,767 miljoni eiro, 2020.gadā - 109,797 miljoni eiro, bet 2021.gadā - 287,058 miljonu eiro apmērā. Vienlaikus \"ABLV Bank\" likvidācijas izdevumi šogad augustā veidoja 4,126 miljonus eiro, tostarp darbiniekiem izmaksājamā darba samaksa un izmaksājamie atlaišanas pabalsti, iekļaujot nodokļus, bija 1,306 miljoni eiro, naudas un finanšu instrumentu glabāšanas izdevumi - 466 000 eiro, izdevumi bankas mantas un darba telpu uzturēšanai likvidācijas laikā - 117 000 eiro, likvidatoru atlīdzība, iekļaujot nodokļus, - 83 000 eiro, bet citi likvidācijas izdevumi bija 2,154 miljoni eiro. Tādējādi šogad astoņos mēnešos bankas likvidācijas izdevumi veido kopumā 26,497 miljonus eiro, bet kopš bankas pašlikvidācijas procesa sākuma \"ABLV Bank\" likvidācijas izdevumi veido kopumā 164,335 miljonus eiro, tostarp 2018.gadā bankas likvidācijas izdevumi bija 21,046 miljoni eiro, 2019.gadā - 36,873 miljoni eiro, 2020.gadā - 36,386 miljoni eiro, bet 2021.gadā - 43,533 miljonus eiro. Pārskats arī liecina, ka 2022.gada 31.augustā \"ABLV Bank\" pieteikto kreditoru prasījumi bija 1,287 miljardu eiro apmērā, kas ir par 22,7% mazāk nekā pagājušā gada beigās, kad pieteiktie kreditoru prasījumi bija 1,666 miljardu eiro apmērā. \"ABLV Bank\" kasē un prasībās uz pieprasījumu pret centrālajam bankām augusta beigās bija 1,182 miljardi eiro, bankas prasības pret kredītiestādēm bija 51,903 miljoni eiro, kredītos banka bija izsniegusi 35,597 miljonus eiro, ieguldījumi finanšu instrumentos bija 34,024 miljoni eiro, bet ieguldījumi radniecīgo un asociēto uzņēmumu pamatkapitālā veidoja 140,932 miljonus eiro. Kopumā \"ABLV Bank\" aktīvi šogad 31.augustā bija 1,498 miljardu eiro apmērā. Savukārt bankas kapitāls un rezerves augusta beigās bija 185,046 miljoni eiro. Publiskotajā informācijā arī minēts, ka līdz 2022.gada augusta beigām vairāk nekā 15 700 bankas bijušo klientu ir atguvuši noguldījumus bankā. Tie galvenokārt ir klienti ar konta atlikumiem līdz 100 000 eiro, kuriem kopumā izmaksāti 452,5 miljoni eiro no \"ABLV Bank\" pārskaitītās summas Noguldījumu garantiju fondā. Tāpat norit darbs ar kreditoriem, kuru kontu atlikumi augusta beigās veidoja kopumā 1,29 miljardus eiro. Kreditoru prasījumu izmaksas tiek veiktas tikai tad, ja pēc pārbaudes netiek konstatēti normatīvos noteiktie šķēršļi šādu izmaksu veikšanai. Pārbaudes veic bankas nolīgta starptautiska konsultantu komanda no \"Ernst & Young\". Līdz augusta beigām pārbaudes pabeigtas 2679 kreditoriem. Jau ziņots, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV  Finanšu ministrijas  Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī Korupcijas novēršanas un apkarošanas birojs (KNAB) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/54742538/ablv-bank-aktivi-augusta-atguti-6-294-miljonu-eiro-apmera"},
{"title": "Mājsaimniecību finansiālā situācija turpina pasliktināties", "category": "Finanses", "body": "Mājsaimniecību finansiālā situācija kopumā vēl ir laba, bet ilgstoša un strauja izmaksu kāpuma un spēja kredītu procentu likmju pieauguma dēļ mājsaimniecību maksātspēja turpina pasliktināties, teikts jaunākajā  Latvijas Bankas  Finanšu stabilitātes pārskatā. Mājsaimniecību finansiālā situācija kopumā turpina pasliktināties. Līdzīgi kā 2022. gadā, arī 2023. gada 1. pusgadā mājsaimniecību rīcībā esošie ienākumi aug lēnāk par patēriņa cenām. Vairākumam mājsaimniecību – aizņēmēju papildu izmaksu slogu rada arī nozīmīgs kredītu procentu likmju pieaugums. Maksātnespējas riski nelielai daļai mājsaimniecību nozīmīgi palielinās. Nefinanšu sabiedrību finanšu rādītāji kopumā pagaidām nav pasliktinājušies, un to parāda apkalpošanas spēja ir laba. Taču daļai nefinanšu sabiedrību finanšu situāciju pasliktina energoresursu cenu svārstības un citu izmaksu pieaugums, procentu likmju kāpums un iedzīvotāju pirktspējas sarukums. Maksātnespējas riski nelielai daļai mājsaimniecību būtiski pieaug. Ilgstošs izmaksu kāpums būtiskai daļai mājsaimniecību liek pārskatīt tēriņus un apgrūtina iespējas veikt uzkrājumus. Cenu kāpuma un augošo procentu likmju ietekmē parāda slogs var kļūt pārmērīgs (t. i., pārsniegt 40% no ienākumiem) līdz 12% mājsaimniecību, turklāt ietekme uz mazāk turīgām mājsaimniecībām ir nelabvēlīgāka. Vienlaikus lielai daļai mājsaimniecību – aizņēmēju maksātnespējas riski aizvien ir ļoti zemi, par ko liecina, piemēram, atsevišķu mājsaimniecību spēja ātrāk atmaksāt savu mājokļa kredītu vai daļu no tā. Arī mājsaimniecību noguldījumu atlikums bankās kopumā 2023. gada 1. ceturksnī joprojām bija augstā līmenī (lai gan tā pieaugums pierimst). Mājsaimniecību uzkrājumi, noturīgi augoši ienākumi no nodarbinātības un līdz 2022./2023. gada apkures sezonas beigām īstenotie apjomīgie valsts atbalsta pasākumi kopumā nozīmīgi mazina cenu un procentu likmju kāpuma negatīvo ietekmi uz maksātspēju. Mājsaimniecību maksātspēja kopumā ir laba arī tāpēc, ka to kopējais parāda līmenis saglabājas zems un parādu maksājumu slogs ir samērā mazs. Latvijas mājsaimniecību parādsaistību līmenis attiecībā pret IKP ir viens no zemākajiem ES (2022. gada beigās – 16,9%). Attiecīgi arī mājsaimniecību kredītu procentu maksājumi kopumā ir mazi (2022. gada nogalē MFI – 0,54% attiecībā pret IKP, bet nebanku kreditētājiem – 0,38% attiecībā pret IKP).", "link": "https://www.delfi.lv/bizness/37293360/bankas_un_finanses/55682756/majsaimniecibu-finansiala-situacija-turpina-pasliktinaties"},
{"title": "Kriptovalūtu investori meklē pārbaudītu vērtību. 'Bitcoin' pieder puse tirgus", "category": "Finanses", "body": "Pirmo reizi divu gadu laikā pirmā un populārākā kriptovalūta \" Bitcoin \" veidoja vairāk nekā 50% no visas kriptovalūtu tirgus. Investīciju firmas \"Blackrock\" izplānotais \"Bitcoin\" ETF un ASV valdības vēršanās pret kriptovalūtu biržām un stabilajām monētām, likušas investoriem atgriezties pie nozares \"zelta standarta\" - \"Bitcoin\", raksta medijs \"Coin Telegraph\". 19. jūnijā \"Bitcoin\", kas, kā daudzi norāda ir vienīgā patiesi decentralizēta kriptovalūta pasaulē, pirmo reizi kopš 2021. gada veidoja pusi no visa kriptovalūtu tirgus. Te gan jāmin, ka kopš 2021. gada kriptovalūtu tirgus ir sarucis apmēram trīs reizes. Taču, lai gan \"Bitcoin\" arī ir zaudējis vairāk nekā pusi vērtības, daudzas citas populārākās monētas ir sarukušas vērtībā daudz vairāk. 50% tirgus kapitalizācijas tituls gan netika saglabāts ilgi un jau tajā pašā dienā tas noslīdēja zem šī simboliskā cipara. Tomēr, kā norāda \"Coin Telegraph\" tas liecina, ka investori, kuri grib ieguldīt kriptovalūtās, uzticas \"Bitcoin\" un zaudē ticību citām monētām. Tas nozīmē, ka \"Bitcoin\" pieder puse no kriptovalūtu kopējās 1,1 triljona ASV dolāru tirgus kapitalizācijas. Saskaņā ar \"Coingecko\" datiem \"Bitcoin\" pašreizējā tirgus kapitalizācija ir 519 miljardi ASV dolāru Jāatzīmē, ka kopš 2022. gada 27. novembra \"Bitcoin\" dominējošais stāvoklis tirgū ir palielinājies par vairāk nekā 10,5%. Tuvākais sekotājs \"Ethereum\" veido apmēram 20% no visa tirgus. \"MicroStrategy\" līdzdibinātājs un atklāts \"Bitcoin\" fans Maikls Sailors paudis, ka \"Bitcoin\" nākamajos gados sasniegs 80%, jo pieaugošais Vērtspapīru un biržu komisijas spiediens (SEC) liks stabilajām monētām un lielākajai daļai citu kriptovalūtu aktīvu “pazust”.", "link": "https://www.delfi.lv/bizness/37293360/bankas_un_finanses/55682964/kriptovalutu-investori-mekle-parbauditu-vertibu-bitcoin-pieder-puse-tirgus"},
{"title": "Nodokļu atvieglojumi par 2020. gadu veidojuši 8,45% no IKP", "category": "Finanses", "body": "2020. gadā kopējais būtiskāko nodokļu atvieglojumu apmērs bija 2 478,2 miljoni eiro, kas ir 8,45% no iekšzemes kopprodukta (IKP) un 25,9% no analizēto nodokļu kopējiem ieņēmumiem. 2020. gadā, salīdzinot ar 2019. gadu, kopējais nodokļu atvieglojumu apmērs ir palielinājies par 4,0%, informē  Finanšu ministrija . Par nodokļu atvieglojumu var uzskatīt jebkuras novirzes no attiecīgās valsts likumos noteiktā vispārējā nodokļu režīma, kas kādam nodokļu maksātājam vai maksātāju grupai paredz nodokļa sloga samazinājumu vai izdevīgāku nodokļa nomaksas kārtību. Nodokļu atvieglojumus piemēro, vadoties pēc kritērija, ka nodokļu maksātājs vai to grupa atbilst likumā noteiktai pazīmei. Tas var būt, piemēram, ienākumu apmērs, ģimenes stāvoklis, saimnieciskās darbības veids vai reģions. Nodokļu atvieglojumi ir nodokļu politikas sastāvdaļa, kas ir nozīmīgs atbalsts iedzīvotājiem un uzņēmējiem, bet vienlaikus tie ir valsts nesaņemtie budžeta ienākumi. Nodokļu atvieglojumus nosacīti var iedalīt pēc to mērķa. Lielākie nodokļu atvieglojumi pēc to apmēra un mērķa 2020. gadā tika piešķirti sociāla rakstura atvieglojumiem – 76,4% no visiem nodokļu atvieglojumiem. Investīciju veicināšanai tika piešķirti 3,0%. Dabas resursu aizsardzībai un lauksaimniecībai tika piešķirti attiecīgi – 10,0% un 2,4% no visiem nodokļu atvieglojumiem. Pārējie atvieglojumi veidoja 8,3%. Lielākie nodokļu atvieglojumi pēc to apmēra 2020. gadā bija iedzīvotāju ienākuma nodokļa (IIN) un pievienotās vērtības nodokļa ( PVN ) atvieglojumi – 39,1% un 36,1%. IIN atvieglojumu apmērs 2020. gadā veidoja 968,2 miljonus eiro, kas ir vairāk nekā trešdaļa no kopējā nodokļu atvieglojumu apmēra un veido 53,2% no kopējiem IIN ieņēmumiem 2020. gadā. Procentuāli lielāko daļu no tiem 2020. gadā veidoja pensionāra neapliekamais minimums – 36,1%, neapliekamais minimums – 15,9% un atvieglojums par apgādībā esošām personām – 16,7%. Pēdējo gadu laikā būtiskāko atvieglojumu (neapliekamais minimums, pensionāra neapliekamais minimums un atvieglojums par apgādībā esošām personām) summa ir tikusi palielināta katru gadu. Savukārt kopējais PVN atvieglojumu apmērs 2020. gadā veidoja 895,6 miljonus eiro, kas ir 35,2% no kopējiem PVN ieņēmumiem un 3,05% no IKP. Šajā summā ietilpst ar PVN neapliekamo preču un pakalpojumu apmērs (77,4 miljoni eiro) un ar PVN samazinātām likmēm apliekamo preču un pakalpojumu apmērs (118,2 miljoni eiro). Ar PVN samazināto likmi apliekamo preču un pakalpojumu procentuālā sadalījumā pēc to apmēra vislielākais īpatsvars ir medikamentu piegādēm, kā arī nozīmīgs īpatsvars ir svaigu augļu, ogu un dārzeņu piegādēm, koksnes kurināmā piegādēm iedzīvotājiem, kā arī sabiedriskā transporta pakalpojumiem un periodisko izdevumu piegādēm. Tas norāda, ka ar PVN samazinātās likmes piemērošanu tiek sniegts būtisks atbalsts mājsaimniecībām vai noteiktām nozarēm, tiešā veidā samazinot to izdevumus.", "link": "https://www.delfi.lv/bizness/37293360/bankas_un_finanses/53982544/nodoklu-atvieglojumi-par-2020-gadu-veidojusi-8-45-no-ikp"},
{"title": "VID vadītāja pieļauj saimnieciskās darbības ieņēmumu kontu izmantošanu no gada otrās puses", "category": "Finanses", "body": "Ņemot vērā kādas bankas izrādīto interesi nodrošināt saimnieciskās darbības ieņēmumu kontu darbību, šādu kontu varētu būt iespējams izmantot no 2022. gada otrās puses, šodien  Saeimas  Nodokļu politikas apakškomisijā pavēstīja Valsts ieņēmumu dienesta ( VID ) ģenerāldirektore  Ieva Jaunzeme . Šāds vienkāršotais nodokļa nomaksas risinājums ir paredzēts mazajiem uzņēmējiem - fiziskajām personām, kas veic saimniecisko darbību. VID mājaslapā skaidrots, ka konts ir paredzēts mikrouzņēmumu nodokļa maksātājiem. Jautājumu par to, kur \"pazuda\" iecere par saimnieciskās darbības konta ieviešanu, apakškomisijas sēdē aktualizēja Saeimas deputāte Ļubova Švecova (LPV). VID vadītāja skaidroja, ka iestāde saimnieciskās darbības konta ieviešanai bija gatava jau 2021. gadā, taču tad nebija pieteikusies neviena komercbanka, kas būtu gatava nodrošināt šādu pakalpojumu. Pašlaik viena banka varētu būt gatava ieviest šo sistēmu, un prognozējams, ka, ja ne gada pirmajā pusē, tad gada otrajā pusē šim kontam būtu jābūt pieejamam, pauda Jaunzeme. VID ģenerāldirektore norādīja, ka vēl arī otra komercbanka pašlaik testē VID izveidoto sistēmu, tomēr viņa nevar atklāt, kas ir šīs bankas, un ka sīkāka informācija būtu jāprasa Finanšu nozares asociācijai. VID mājaslapā ir norādīts, ka saimnieciskās darbības ieņēmumu konts ir paredzēts, lai aprēķinātu, ieturētu un uzskaitītu nodokļa maksājumus no saimnieciskajā darbībā gūtajiem ieņēmumiem un automātiski pārskaitītu šos nodokļu maksājumus vienotajā nodokļu kontā. Saeima 2021. gada vidū pieņēma grozījumus likumā \"Par nodokļiem un nodevām\" par šāda vienkāršota nodokļa nomaksas risinājuma ieviešanu. Tas paredzēts kā brīvprātīga iespēja nodokļu maksātājiem nodokļa nomaksā izmantot īpašu saimnieciskās darbības ieņēmumu kontu. Finanšu ministrijā likuma grozījumus pamatoja ar nepieciešamību radīt motivējošu vidi nodokļu samaksai, mazināt administratīvo slogu, ierobežot ēnu ekonomiku, radīt modernu un uz jaunākajām tehnoloģijām balstītu nodokļu administrēšanas rīku. Vienlaikus ar šāda konta ieviešanu iecerēts sekmēt mazā biznesa attīstību. Šodiena apakškomisijas sēdē Jaunzeme pozitīvi novērtēja VID lēmumu publiskošanas jauno pieeju no 2021.gada augusta, kas paredz, ka VID septiņu darba dienu laikā publisko lēmumu, kurš ir kļuvis neapstrīdams vai ir pārsūdzēts tiesā un tā darbība nav apturēta. Lielākā daļa jeb 526 no 733 publiskotajiem lēmumiem ir par atteikumu atmaksāt pārmaksāto pievienotās vērtības nodokli. VID vadītāja šodien deputātiem sniedza plašu pārskatu par iestādes darbības aktualitātēm, norādot arī uz nepieciešamību nodrošināt konkurētspējīgu atalgojumu darbiniekiem, kā piemēru minot muitniekus, kuriem arī ir pārāk mazas algas.", "link": "https://www.delfi.lv/bizness/37293360/bankas_un_finanses/54054004/vid-vaditaja-pielauj-saimnieciskas-darbibas-ienemumu-kontu-izmantosanu-no-gada-otras-puses"},
{"title": "Tērēs, cik vajadzēs: teju puse cilvēku uz Līgo svētkiem negrasās taupīt", "category": "Finanses", "body": "Ekonomiskās situācijas dēļ 40% Latvijas iedzīvotāju gaidāmajos Līgo svētkos mēģinās ierobežot dažādus ar svētkiem saistītos izdevumus, taču vismazāk taupīt noskaņotie šogad ir Pierīgas iedzīvotāji, liecina bankas \" Citadele \" jūnijā veiktā aptauja. Gaidāmos Līgo svētkus ar dažādu izmaksu ierobežošanu plāno sagaidīt 40% iedzīvotāju. 15% no viņiem ir droši, ka taupīs uz dažādām svinību izmaksām, piemēram, mielastu un aprīkojumu. Tikmēr 25 % norāda, ka centīsies taupīt. Biežāk par taupības pasākumiem domā sievietes, kā arī iedzīvotāji vecumā no 30 līdz 39 gadu vecumam. Teju puse Latvijas sabiedrības uz Līgo svētkiem taupīt negrasās – 18% stingri norāda, ka neierobežos svētku izmaksas, savukārt vēl 31% domā, ka visdrīzāk netaupīs. Kopumā retāk uz taupības pasākumiem gatavi parakstīties vīrieši, kā arī tie iedzīvotāji, kas vēl nav sasnieguši 30 gadu vecumu. Vismazāk uz taupīšanu noskaņoti Pierīgas rezidenti, savukārt izmaksu ierobežošana Līgo svētkos biežāk gaidāma Vidzemes un Latgales novados, liecina aptaujas dati. \"Lielāku svētku izmaksas būtu jāplāno atsevišķi, jo budžetu Līgo svētkos mēdz veidot ne tikai dažādi ēdieni un dzērieni, bet arī svētku dekorācijas, degvielas vai transporta izmaksas, kā rezultātā izmaksu apjoms būs pietiekams, lai to iezīmētu jau pirms svētku sākuma. Tāpat ieteicams, jau veidojot gada budžetu, iezīmēt tajā lielākos svētkus, lai ar tiem rēķinātos, jo, piemēram, vasaras periodā būs vairāk spontāno pirkumu, un iepriekš noteikts svētku budžets ļaus pieturēties pie mērķiem. Lai atrastu iespējas ietaupīt, pirkumu plānošanu vēlams veikt savlaicīgi un, lai taupītu laiku un naudu, ieteicams optimizēt savu iepirkšanos ar digitālajiem rīkiem – īpašos piedāvājumus var aplūkot e-veikalos, preces var pasūtīt ar piegādi uz mājām, savukārt, ja vēlaties iepirkties klātienē, pārbaudiet, vai, piemēram, lielveikalos netiek piešķirtas atlaides, uzrādot attiecīgas lietotnes savā viedtālrunī,\" stāsta Rūta Ežerskiene, par privātpersonu segmenta attīstību atbildīgā valdes locekle \"Citadelē\". 11% respondentu norāda, ka Līgo svētkus neatzīmē. Visbiežāk šādi atbildējuši iedzīvotāji, kuri dzīvo Rīgā un ir vecāki par 40 gadiem. Reprezentatīvu iedzīvotāju aptauju par Latvijas iedzīvotāju Līgo svētku svinēšanas izdevumiem banka Citadele kopā ar pētījumu aģentūru \"Norstat\" veica 2023. gada jūnijā, tiešsaistē aptaujājot vairāk kā 1010 interneta lietotājus vecumā no 18 – 74 gadiem.", "link": "https://www.delfi.lv/bizness/37293360/bankas_un_finanses/55682246/teres-cik-vajadzes-teju-puse-cilveku-uz-ligo-svetkiem-negrasas-taupit"},
{"title": "ES sastapusies ar šķēršļiem 200 miljardu eiro vērto Krievijas aktīvu izmantošanā", "category": "Finanses", "body": "Saskaņā ar Beļģijas valdības datiem sankciju rezultātā norēķinu gigantā \"Euroclear\" ir iesaldēti Krievijas aktīvi 196,6 miljardu eiro apmērā, no kuriem 180 miljardi eiro ir Krievijas centrālās bankas aktīvi. Aktīvi ģenerē ienākumus no kuponiem, vērtspapīriem un parādzīmēm. Vairāk nekā puse aktīvu ir skaidrā naudā un noguldījumos, bet \"ievērojama daļa\" no pārējās daļas ir vērtspapīros, kas tiks pārveidoti naudā, kad beigsies termiņš nākamajos divos līdz trīs gados. \"Euroclear\" šo naudu reinvestē, un tieši no reinvestīcijām gūto peļņu ES amatpersonas ir ieinteresētas novirzīt uz Ukrainu, raksta \"Financial Times\". \"Bloomberg\" nesen rīcībā nonākušajā ziņojumā teikts, ka ES izvērtē divas iespējas, kā izmantot iesaldētos Krievijas centrālās bankas aktīvus un novirzīt tos Ukrainai. Aktīvi \"Euroclear\" pirmajā ceturksnī ģenerējuši vēl papildu gandrīz 750 miljonus eiro. \"Nav pilnīgi skaidrs, kam pieder šie ienākumi no ieguldīšanas,\" \"Financial Times\" sacījis kāds diskusijām tuvu stāvošs cilvēks. Šo ienākumu izmantošana Ukrainas labā pagaidām ir \"tumša bilde,\" sacījusi šī persona, \"bet mēs uzskatām, ka to varētu izdarīt\". Cita persona norādījusi, ka \"finanšu institūcijas nezina, ko darīt ar šo naudu, un ka iespēja novirzīt peļņu Ukrainas atbalstam šķiet daudzsološa\". Vienlaikus vairāki cilvēki brīdinājuši, ka joprojām ir jāpārskata juridiskās sekas, un šādai rīcībai, visticamāk, būs vajadzīgs plašāks starptautisks atbalsts, jo tas varētu ietekmēt finanšu tirgus. \"Bloomberg\" dokumentā identificēti būtiski juridiski šķēršļi vienai no divām iespējām, ko bloks pēta: īslaicīgi izmantot Krievijas centrālās bankas likvīdos aktīvus, citiem vārdiem sakot, ieguldīt līdzekļus un novirzīt ieņēmumus Ukrainai. Tādējādi grupa dod priekšroku otrai iespējai: tā sauktajam neparedzētajiem ienākumiem. Uzņēmumiem ar Krievijas kapitāla daļu, kas gūst lielu peļņu no līdzekļu ieguldīšanas, var tikt prasīts pārskaitīt ievērojamu summu uz ES. Tas varētu samazināt juridisko risku blokam, jo ES tos nepārvaldītu, skaidro \"Bloomberg\". ES amatpersonas norāda, ka šis modelis neietekmētu finanšu stabilitāti, saglabātu iesaistīto uzņēmumu darbības modeļus un būtu godīgs nodokļu ziņā. \"Tas neietekmēs aktīvu juridisko situāciju,\" viņi piebilda. Paredzams, ka ES bloka līderi nākamnedēļ tiksies Briselē, lai saņemtu mandātu strādāt pie šī virziena. Eiropas Komisijas  prezidente  Urzula fon der Leiena  trešdien uzrunā Ukrainas atveseļošanas konferencē Londonā sacīja, ka bloks nāks klajā ar priekšlikumu par šo īpašumu izmantošanu pirms vasaras pārtraukuma jūlija vidū. ES darba grupa, kas atbild par bloka sankciju ietvaros iesaldēto Krievijas rezervju izmantošanu, ir apspriedusi, kā vākt informāciju un izvērtēt iespējas saskaņā ar ES un starptautiskajiem tiesību aktiem. Tās locekļi neredz \"nekādu ticamu juridisku iespēju, kas ļautu konfiscēt iesaldētus vai imobilizētus aktīvus, pamatojoties tikai uz to, ka uz šiem aktīviem attiecas ES ierobežojošie pasākumi,\" viņi uzsvēruši. Tā vietā tā vairāk akcentu liek uz negaidītās peļņas no investīcijām novirzīšanai uz Ukrainu. ES amatpersonas apsvēruši arī iespēju aktīvi pārvaldīt līdzekļus, lai gūtu peļņu, ko varētu izmantot Ukrainas atbalstam. Taču šajā gadījumā jāņem vērā īpašuma tiesības, un pastāv negatīvas peļņas risks, ko nevar pilnībā novērst, teikts dokumentā. Kopumā dokumentā ir aprakstīta steidzama nepieciešamība turpināt darbu un uzņemties starptautisku vadību šajā jautājumā, ņemot vērā, ka lielākā daļa centrālo banku aktīvu atrodas ES. Paredzams, ka bloka līderi nākamnedēļ izvērtēs līdz šim paveikto darbu un lūgs amatpersonām atļauju turpināt darbu, teikts \"Bloomberg\" rīcībā esošajā dokumentā. Vairākas lielākās starptautiskās bankas paudušas bažas, ka Krievijas aktīvu atsavināšana var likt Maskavai atriebties pret to atlikušajām struktūrām šajā valstī, \"Bloomberg\" skaidrojušas anonīmas personas. \"Krievija varētu apgrūtināt dzīvi ārvalstu bankām un vērsties pret to vietējiem darbiniekiem,\" sacījis vienas bankas vadītājs. Otrs izpilddirektors uzsvēris, ka viņa banka tieši nelobē, bet principā iebilst pret ES veikto konfiskāciju.", "link": "https://www.delfi.lv/bizness/37293360/bankas_un_finanses/55683466/es-sastapusies-ar-skersliem-200-miljardu-eiro-verto-krievijas-aktivu-izmantosana"},
{"title": "FRS vadītājs brīdina par jaunām procentu likmju celšanām, akciju cenas krītas", "category": "Finanses", "body": "Pauels ASV Kongresa sanāksmē paziņoja, ka inflācija vēl arvien ir ievērojami augstāka par FRS izvirzīto 2% mērķa rādītāju. Viņš sacīja, ka procentlikmes būs jāpaaugstina arī turpmāk, bet mērenākā tempā. FRS pagājušajā nedēļā nemainīja procentlikmes, kuras pirms tam bija paaugstinājusi 10 reizes pēc kārtas, bet lika saprast, ka procentlikmju paaugstināšana tiks turpināta, lai ierobežotu inflāciju. Londonas un eirozonas biržu indeksi samazinājās pēc datu publicēšanas, ka gada inflācija Lielbritānijā maijā bijusi 8,7%, tādējādi tā saglabājusies nemainīgā līmenī salīdzinājumā ar aprīli. Analītiķi bija prognozējuši, ka inflācija saruks līdz 8,4%. Akciju cenas pasaules biržās otrdien bija kritušās pēc Ķīnas procentlikmju samazināšanas, kas bija mazāka par prognozēto. Tas norādīja, ka pasaules otrā lielākā ekonomika pēc pandēmijas atkopjas lēnākā tempā, nekā bija prognozēts. ASV biržu indekss \"Dow Jones Industrial Average\" trešdien kritās par 0,3% līdz 33 951,52 punktiem, indekss \"Standard & Poor's 500\" saruka par 0,5% līdz 4365,69 punktiem, un indekss \"Nasdaq Composite\" samazinājās par 1,2% līdz 13 502,20 punktiem. Londonas biržas indekss FTSE 100 trešdien kritās par 0,1% līdz 7559,18 punktiem, Frankfurtes biržas indekss DAX saruka par 0,6% līdz 16 033,26 punktiem, bet Parīzes biržas indekss CAC 40 samazinājās par 0,5% līdz 7260,66 punktiem. Ņujorkas biržas elektroniskajā tirdzniecībā WTI markas jēlnaftas cena trešdien pieauga par 1,9% līdz 72,53 ASV dolāriem par barelu. \"Brent\" markas jēlnaftas cena Londonas biržā kāpa par 1,6% līdz 77,12 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien kritās par 5,08% līdz 36,74 eiro par megavatstundu. Eiro vērtība pret ASV dolāru trešdien pieauga no 1,0918 līdz 1,0990 dolāriem par eiro, britu mārciņas vērtība pret ASV dolāru kāpa no 1,2765 līdz 1,2766 dolāriem par mārciņu, bet ASV dolāra vērtība pret Japānas jenu palielinājās no 141,47 līdz 141,87 jenām par dolāru. Eiro vērtība pret britu mārciņu pieauga no 85,53 līdz 86,07 pensiem par eiro.", "link": "https://www.delfi.lv/bizness/37293360/bankas_un_finanses/55685752/frs-vaditajs-bridina-par-jaunam-procentu-likmju-celsanam-akciju-cenas-kritas"},
{"title": "Būtiskākās nodokļu izmaiņas, kas iedzīvotāju maciņus ietekmēs 2022. gadā", "category": "Finanses", "body": "Nākamajā, 2022. gadā, gaidāmas vairākas izmaiņas nodokļos, kas ietekmēs ikviena naudasmaciņu. Lai palīdzētu iedzīvotājiem orientēties šajās izmaiņās, portāls \" Delfi Bizness \" apkopojis  Finanšu ministrijas , Valsts ieņēmumu dienesta un  Valsts sociālās apdrošināšanas aģentūras  sniegto informāciju par būtiskākajām izmaiņām nākamajā gadā. No 2022. gada 1. janvāra maksimālais gada neapliekamais minimums tiek noteikts 2100 eiro pirmajā pusgadā (350 eiro mēnesī), bet no 1. jūlija – 3000 eiro otrajā pusgadā (500 eiro mēnesī). No 2023.gada 1.janvāra gada neapliekamais minimums būs 6000 eiro (500 eiro mēnesī). Patlaban maksimālais gada neapliekamais minimums ir 3600 eiro (300 eiro mēnesī). Ņemot vērā, ka 2022. gadā maksimālais gada diferencētais neapliekamais minimums un koeficients katrā pusgadā ir atšķirīgs, noteikta īpaša aprēķināšanas, prognozēšanas un piemērošanas kārtība 2022. gada taksācijas gadam. 2022. gadā diferencētais neapliekamais minimums tiek piemērots katram pusgadam atsevišķi, attiecīgi abu pusgadu diferencēto neapliekamo minimumu summa veido 2022. taksācijas gada kopējo diferencēto neapliekamo minimumu.", "link": "https://www.delfi.lv/bizness/37293360/bankas_un_finanses/53886189/butiskakas-nodoklu-izmainas-kas-iedzivotaju-macinus-ietekmes-2022-gada"},
{"title": "Sarūk dzīvokļa platība, ko šobrīd var atļauties mājsaimniecība ar vidējiem ienākumiem", "category": "Finanses", "body": "Jauno mājokļu pieejamība jūtami pasliktinās, jo potenciālo aizņēmēju kredītspēja ir sarukusi: algu kāpums būtiski atpaliek no jauno mājokļu cenu pieauguma, un mājokļu kredītu procentu likmju pieaugums sadārdzina kredīta apkalpošanas izmaksas, teikts jaunākajā  Latvijas Bankas  Finanšu stabilitātes pārskatā. Saskaņā ar SIA \"Arco Real Estate\" novērtējumu jauno projektu piedāvājuma vidējā cena Rīgā 2022. gadā bija par 18 % augstāka nekā 2021. gadā. Salīdzinājumam – vidējā neto alga valstī attiecīgajā periodā pieauga par 7%, bet reālajā izteiksmē tā samazinājās par 8,8%. Savukārt saskaņā ar Latvijas Bankas statistiku vidējā procentu likme jaunajiem mājokļu kredītiem periodā no 2022. gada janvāra līdz 2023. gada janvārim palielinājās par 2,4 procentu punktiem. Aizņēmēju kredītspēja 2022. gada nogalē vēl bija samērā laba, taču 2023. gadā jauno mājokļu ar vidēji lielu un lielu platību pieejamība Rīgā pasliktinās. Saskaņā ar vienkāršotu novērtējumu, par pieejamu uzskatot tādu mājokli, kura iegādei uzņemto parādsaistību apkalpošanas izmaksas nepārsniedz 40% no neto ienākumiem, tās mājsaimniecības, kuru kopējie ienākumi ir līdzvērtīgi divām vidējām neto algām valstī, 2021. gada janvārī ar mājokļu kredīta finansējumu spēja iegādāties dzīvokli ar platību 111,6 m2 jaunajā projektā Rīgā. 2022. gada 4. ceturksnī šādai mājsaimniecībai pieejamā jaunā dzīvokļa platība saruka līdz 86 m2. Mājokļu cenām un  Euribor  likmēm 2023. gadā turpinot augt, mājsaimniecības ar vidējiem ienākumiem 2023. gada vidū spēs iegādāties dzīvokli, kura platība būs mazāka par 70 m2. Par jauno mājokļu pieejamības pasliktināšanos liecina arī jauno mājokļu rezervāciju un aktivitātes Rīgas jauno projektu dzīvokļu tirgū sarukums 2023. gada sākumā. Plašāki (piemēram, trīs vai četru istabu) dzīvokļi kļūst pieejami vien turīgākajām mājsaimniecībām", "link": "https://www.delfi.lv/bizness/37293360/bankas_un_finanses/55685850/saruk-dzivokla-platiba-ko-sobrid-var-atlauties-majsaimnieciba-ar-videjiem-ienakumiem"},
{"title": "Biržā sākta 'Longo Group' obligāciju iekļaušanas procedūra", "category": "Finanses", "body": "Birža \" Nasdaq Riga \" sākusi iekļaušanas procedūru lietoto auto tirgotāja AS \" Longo Group \" obligāciju iekļaušanai biržas \"First North\" obligāciju sarakstā, teikts biržas paziņojumā. Obligāciju sarakstā plānots iekļaut 4000 obligācijas ar nominālvērtību 1000 eiro. Obligāciju dzēšanas datums ir 2025. gada 30. jūnijs. \"Nasdaq Riga\" valdes lēmums par obligāciju iekļaušanu un tirdzniecības uzsākšanu tiks paziņots nekavējoties pēc tā pieņemšanas. \"Longo Group\" koncerna apgrozījums pirmajā ceturksnī bija 10,938 miljoni eiro, kas ir par 22,5% vairāk nekā 2022. gada pirmajā ceturksnī, savukārt koncerna zaudējumi auga 8,9 reizes un sasniedza 502 979 eiro, teikts paziņojumā biržai. Paziņojumā teikts, ka atbilstoši savai izaugsmes stratēģijai 2023. gada sākumā \"Longo Group\" ir atvēris divas jaunas tirdzniecības filiāles - Narvā, Igaunijā un Daugavpilī, Latvijā. Kopumā šobrīd ir četras filiāles. \"Longo Group\" darbojas lietotu automašīnu tirdzniecības segmentā. \"Longo Group\" reģistrēta 2017. gadā, un tās pamatkapitāls ir 12,97 miljonu eiro apmērā, liecina \"Firmas.lv\" informācija. \"Longo Group\" patiesais labuma guvējs ir Aigars Kesenfelds.", "link": "https://www.delfi.lv/bizness/37293360/bankas_un_finanses/55686248/birza-sakta-longo-group-obligaciju-ieklausanas-procedura"},
{"title": "IIN ieņēmumi pašvaldību budžetos par 5% pārsnieguši šī gada prognozi", "category": "Finanses", "body": "Iedzīvotāju ienākuma nodokļa (IIN) ieņēmumi 2021.gadā pašvaldību budžetos bijuši par 65,5 milj. eiro jeb par 5% lielāki nekā plānots, liecina  Valsts kases  dati šī gada 27.decembrī. Saskaņā ar 2020.gada  Latvijas Pašvaldību savienības  (LPS) un Ministru kabineta vienošanās un domstarpību protokolā fiksēto, ieņēmumi no IIN pašvaldību budžetos tika prognozēti 1,33 miljardu eiro apmērā. Tāpat vienošanās paredzēja, ka pašvaldībām tiek garantēti IIN ieņēmumi 100% apmērā no plānotās prognozes, ievērojot šādu sadalījumu pa ceturkšņiem: I ceturksnī – 22%, II ceturksnī – 24%, III ceturksnī– 26%, IV ceturksnī – 28%. Tikmēr Valsts kases apkopotā informācija liecina, ka šā gada 27.decembrī pašvaldību budžetā no IIN ir ieskaitīti 1,39 miljardi eiro, kas ir par 4,9% vairāk nekā prognozēts 2020.gadā. LPS priekšsēdis  Gints Kaminskis : \"Ieņēmumi no IIN veido nozīmīgu daļu pašvaldību budžetā – šī nauda tālāk tiek ieguldīta pašvaldībai būtiskās funkcijās, teritorijas attīstībā, kā arī kopējai iedzīvotāju labklājības veicināšanai. Lai arī ik gadu turpinām diskusijas par nepieciešamību palielināt pašvaldību budžetā ieskaitāmo IIN daļu, LPS un  Finanšu ministrija  ir vienojušās, ka valsts no savas puses apņemas pašvaldībām garantēt IIN ieņēmumus 100% apmērā no plānotās prognozes, tādējādi nodrošinot sabalansētu naudas plūsmu visām pašvaldībām.\" Arī nākamajā gadā visas pašvaldības saņems kopumā vismaz 1,39 miljardus eiro no IIN ieņēmumiem – to paredz šoruden parakstītais Ministru kabineta un LPS vienošanās un domstarpību protokols. Saglabājot pašreizējo iedzīvotāju ienākuma nodokļa (IIN) proporciju 75%/25%, pašvaldībām kopējais ieņēmumu pēc izlīdzināšanas pieaugums 2022.gadā tiek prognozēts 52,3 miljonu eiro jeb 3,1% apmērā attiecībā pret 2021.gadu. Lai atbalstītu pašvaldības, kurās ir zemākie izlīdzinātie ieņēmumi uz vienu iedzīvotāju (līdz 800 eiro), un ar mazāko ieņēmumu pieaugumu (zem 3,1%), LPS un Finanšu ministrija vienojās par priekšlikumu sagatavošanu papildu finansējuma piešķiršanai.", "link": "https://www.delfi.lv/bizness/37293360/bankas_un_finanses/53907549/iin-ienemumi-pasvaldibu-budzetos-par-5-parsniegusi-si-gada-prognozi"},
{"title": "Nodokļu ieņēmumiem labs pieaugums, palielinās arī deficīts", "category": "Finanses", "body": "2021. gada 11 mēnešos konsolidētā kopbudžeta deficīts bija 1,03 miljardi eiro, kas bija par 490,5 miljoniem eiro vairāk nekā pērn attiecīgajā periodā, liecina  Valsts kases  publicētie dati. Deficīta apmērs valsts budžetā, ņemot vērā valdības apstiprinātā atbalsta Covid-19 seku mazināšanai izmaksu, sasniedz 1,08 miljardus eiro, kamēr pašvaldību budžetā bijis 43,3 miljonu eiro pārpalikums. Konsolidētā kopbudžeta ieņēmumi šogad 11 mēnešos, salīdzinot ar 2020. gadu, palielinājās par 1,2 miljardiem eiro jeb 12% un veido 11,5 miljardus eiro, bet izdevumi pieauguši straujāk, par 1,7 miljardiem eiro jeb 16%, un sasniedza 12,5 miljardus eiro. Nodokļu ieņēmumi kopbudžetā janvārī-novembrī, ieskaitot vienotā nodokļu konta nesadalīto atlikumu 256,5 miljonu eiro apmērā, veido 9,1 miljardu eiro, kas bija par 888 miljoniem eiro jeb 10,9% vairāk nekā pērn 11 mēnešos. Ja neņem vērā nesadalīto ieņēmumu atlikumu vienotajā nodokļu kontā, tad nodokļu ieņēmumi šogad veido 8,8 miljardus eiro, par 631,5 miljoniem eiro jeb 7,7% pārsniedzot 2020. gada 11 mēnešu nodokļu ieņēmumu līmeni. Tostarp novembrī, neskatoties uz stingrākiem epidemioloģiskajiem ierobežojumiem, saņemto nodokļu maksājumi bija par 7,4% augstāki nekā pērn. Kopbudžeta nodokļu ieņēmumu palielinājums šogad saistīts gan ar iedzīvotāju ekonomiskās aktivitātes un vidējās darba samaksas pieaugumu, gan zemo nodokļu ieņēmumu līmeni pērn pavasarī Covid-19 pirmā saslimstības viļņa laikā, komentē FM. Līdz ar to nodokļu ieņēmumu pieaugums šogad atsevišķos mēnešos bijis īpaši straujš un, piemēram, maijā kopbudžeta ieņēmumi, ieskaitot vienotā nodokļu konta nesadalīto atlikumu, sasniedza pat 35,1% pieaugumu pret 2020. gadu. Nodokļu ieņēmumu plāns kopbudžetā, neieskaitot vienotā nodokļu konta nesadalīto atlikumu, 11 mēnešos ir izpildīts par 104,1% un virsplāna ieņēmumi sasnieguši 346,9 miljonus eiro. Lai gan Latvijā no 21. oktobra līdz 14. novembrim bija izsludināta mājsēde un ierobežota daudzu komersantu darbība, tomēr arī novembrī saņemto nodokļu ieņēmumu apmērs pārsniedza budžetā plānoto, plāna izpilde kopbudžetā sasniedza 101,9% un virsplāna ieņēmumi bija 15,5 miljoni eiro. Lielāki ieņēmumi nekā pērn 11 mēnešos šogad bijuši visos galvenajos nodokļu veidos. Ieņēmumi no pievienotās vērtības nodokļa ( PVN ) kāpuši par 330,1 miljonu eiro jeb 14,3% un saņemti 2,6 miljardu eiro apmērā. Divas trešdaļas no pieauguma PVN ieņēmumos nodrošināja tirdzniecības nozare. Sociālās apdrošināšanas iemaksas palielinājās par 90,8 miljoniem eiro jeb 3,5%, veidojot 2,7 miljardus eiro, bet iedzīvotāju ienākuma nodokļa (IIN) ieņēmumi pieauguši par 59,1 miljonu eiro jeb 3,6% un veido 1,7 miljardus eiro. Darba spēka nodokļu ieņēmumiem lielākais pieaugums bijis veselības aizsardzības, kā arī informācijas un komunikācijas pakalpojumu nozarēs. Savukārt akcīzes nodokļa ieņēmumi palielinājušies par 32,3 miljoniem eiro jeb 3,3% un sasnieguši 1 miljardu eiro. Tostarp ieņēmumi no naftas produktiem palielinājās par 17 miljoniem eiro, bet no tabakas produktiem par 12,9 miljoniem eiro. Visstraujākais pieaugums vērojams uzņēmumu ienākuma nodokļa (UIN) ieņēmumos, tie šogad ir par 102,3 miljoniem eiro jeb 54,5% augstāki nekā pērn 11 mēnešos, veidojot 289,9 miljonus eiro. Ieņēmumi no ārvalstu finanšu palīdzības (ĀFP) šogad 11 mēnešos bija par 243,7 miljoniem eiro jeb 22,6% augstāki nekā pērn un veido 1,3 miljardus eiro. ĀFP ieņēmumu pieaugums saistīts ar septembrī saņemto avansa maksājumu 237,4 miljonu eiro apmērā  Eiropas  Atveseļošanas un noturības mehānisma īstenošanai, ko Eiropas Komisija pērn apstiprināja cīņai ar Covid-19 sekām  Eiropas Savienības  (ES) dalībvalstīs. Nenodokļu ieņēmumi kopbudžetā bija 723,7 miljoni eiro un palielinājās par 92,8 miljoniem eiro jeb 14,7%. Šogad ieņēmumu palielinājumu nosaka ieņēmumi no Latvijai piešķirto emisijas kvotu izsolīšanas, ieņēmumi no konfiscētajiem noziedzīgi iegūtajiem līdzekļiem, kā arī saņemtie Valsts kases eiroobligāciju papildu emisijas prēmijas ieņēmumi un pašvaldību nenodokļu ieņēmumu pieaugums. Nenodokļu ieņēmumi šogad janvārī-novembrī būtiski pārsnieguši plānoto apmēru. Valsts pamatbudžeta nenodokļu ieņēmumu plāns tika izpildīts par 136,7% un virsplāna ieņēmumi veidoja 158,5 miljonus eiro. Atbilstoši  Finanšu ministrijas  aplēsēm līdz novembra beigām šogad sniegtā atbalsta apmērs Covid-19 seku mazināšanai kopumā sasniedza jau 1,9 miljardus eiro jeb 6,2% no IKP, tostarp atbilstoši Valsts kases datiem gandrīz 1,7 miljardu eiro apmērā veikti izdevumi valsts pamatbudžetā un speciālajā budžetā. Izsniegtā atbalsta pieaugums bijis galvenais iemesls kopbudžeta izdevumu pieaugumam šogad. Izdevumi atlīdzībai kopbudžetā 11 mēnešos veidoja 2,6 miljardus eiro, salīdzinājumā ar iepriekšējo gadu pieaugot par 193,7 miljoniem eiro jeb 8,2%. Valsts pamatbudžetā (+8,8%) izdevumi atlīdzībai auguši straujāk nekā pašvaldību budžetā (+7,4%). Lielākais atlīdzības izdevumu pieaugums bija veselības resorā, tāpat atlīdzība palielinājās iekšlietu un aizsardzības nozarēs nodarbinātajiem. Preču un pakalpojumu izdevumi kopbudžetā palielinājās mēreni. Pārskata periodā šie izdevumi auguši par 50,2 miljoniem eiro jeb 4% un veidoja 1,3 miljardus eiro. Lielākais pieaugums preču un pakalpojumu apmaksai bija vērojams atvasināto publisko personu budžetā (augstskolas, zinātniskie institūti u.c.), kā arī aizsardzības nozarē. Subsīdijas un dotācijas kopbudžetā 11 mēnešos palielinājušās par 266,2 miljoniem eiro jeb 11,6% un veidoja 2,6 miljardus eiro. Izdevumu palielināšanos nosaka papildu finansējuma piešķiršana veselības nozarei (pieaugums par 449,9 miljoniem eiro jeb 46%), tostarp pārskaitījumiem medicīnas personāla algām slimnīcās. Sociāla rakstura maksājumi kopbudžetā veido vairāk nekā trešdaļu no visiem izdevumiem, un šogad tie palielinājušies visstraujāk no visām izdevumu grupām. 11 mēnešos tie pieauguši par 1,1 miljardu eiro jeb 34,8% un veidoja 4,4 miljardus eiro. No tiem 2,3 miljardi eiro bija pensiju izmaksai, kas, salīdzinot ar 2020. gada 11 mēnešiem, palielinājās par 162,4 miljoniem eiro jeb 7,6% un ko pamatā sekmēja pensiju indeksācija. Savukārt pārējo pabalstu izdevumi pieauguši par 979,8 miljoniem eiro jeb 86,3% un veidoja 2,1 miljardu eiro. Šo izdevumu nozīmīgā palielināšanās saistīta ar izmaksāto atbalstu komersantiem un iedzīvotājiem Covid-19 seku mazināšanai. Atbilstoši Valsts kases datiem uz novembra beigām veikto izmaksu apmērs sociāla rakstura maksājumiem Covid-19 atbalsta veidā sasniedzis 1 miljardu eiro, ietverot grantus uzņēmumiem apgrozāmo līdzekļu finansēšanai, dīkstāves pabalstus, algu subsīdijas, kā arī pabalstus ģimenēm ar bērniem un senioriem. Starp sociāla rakstura maksājumiem lielu daļu veido slimības un bezdarbnieka pabalsti. Slimības pabalstiem izdevumi valsts speciālajā budžetā 11 mēnešos veikti 277,4 miljonu eiro apmērā, kas bija par 59,2 miljoniem eiro jeb 27,2% vairāk nekā pērn attiecīgajā periodā. Atbilstoši Valsts sociālās apdrošināšanas aģentūras (VSAA) datiem šogad 11 mēnešos par 30,1% pieaudzis slimības pabalstu saņēmēju skaits, ko ietekmējusi Covid-19 izplatīšanās sabiedrībā, tāpat jāņem vērā, ka izdevumus saistībā ar Covid-19 valsts apmaksā jau no pirmās darba nespējas dienas. Savukārt izdevumi bezdarbnieka pabalstiem veikti 110,4 miljonu eiro apmērā un bija par 32,9 miljoniem eiro jeb 23% zemāki nekā pērn janvārī-novembrī. To pamatā nosaka zemāks reģistrētā bezdarba līmenis, kā arī zemāks vidējā pabalsta apmērs, saīsinot šī pabalsta apmaksas ilgumu un apmēra nosacījumus ar pērnā gada 1. janvāri. Atbilstoši VSAA datiem vidējā bezdarbnieka pabalsta apmērs šogad 11 mēnešos samazinājies par 8,6%. Kopbudžeta kapitālie izdevumi 11 mēnešos veidoja nepilnu 1 miljardu eiro un šogad veikti faktiski iepriekšējā gada līmenī (+0,4%). Šogad ES fondu investīciju projektu izdevumi ir zemāki nekā pērn, tomēr nākamgad līdz ar lielāku ES fondu investīciju ieplūšanu sagaidāms kapitālo izdevumu pieaugums kopbudžetā.", "link": "https://www.delfi.lv/bizness/37293360/bankas_un_finanses/53908659/nodoklu-ienemumiem-labs-pieaugums-palielinas-ari-deficits"},
{"title": "Kurās pilsētās ir visdārgākā luksusa dzīve?", "category": "Finanses", "body": "Singapūra  pirmo reizi ieņēmusi līdera vietu kā visdārgākā pilsēta luksusa dzīvošanai, raksta \"Bloomber\". Valsts 2022. gadā sarakstā ieņēma piekto vietu, un šogad tā lēcienā apsteigusi Šanhaju un Honkongu, kas ieņem attiecīgi 2. un 3. vietu liecina Šveices aktīvu pārvaldnieka \"Julius Baer Group\" dati. Singapūra ir viena no pirmajām valstīm Āzijā, kas pandēmijas laikā atvēra savas robežas, un Singapūras pievilcība turīgo personu vidū šobrīd atspoguļojas pieaugošajās cenās, ar kurām tagad saskaras vietējie iedzīvotāji. Saskaņā ar ziņojumu līdz 2022. gada beigām Singapūras teritorijā bija aptuveni 1500 ģimenes biroju, kas ir divreiz vairāk nekā iepriekšējā gadā. Tā ir visdārgākā pilsēta pasaulē, vērtējot pēc automašīnu cenām. \"Augsti dzīves standarti un pieaugošās prasības nozīmē, ka dzīve šeit nav lēta,\" teikts publicētajā ziņojumā. \"Dzīvojamais īpašums ir ļoti pieprasīts, automašīnas, kas apliktas ar augstiem nodokļiem, un veselības apdrošināšana ir attiecīgi par 133% un 109% dārgāki nekā vidēji pasaulē. \"Julius Baer Group\" dzīvesveida indekss ierindo pasaules 25 dārgākās pilsētas, analizējot dzīvojamo īpašumu, automašīnas, lidojumus biznesa klasē, biznesa skolas, vakariņas un citas luksusa lietas. Āzija joprojām ir visdārgākais reģions luksusa dzīvošanai jau ceturto gadu pēc kārtas. Lielu lēcienu piedzīvojusi arī Ņujorka. ASV finanšu galvaspilsēta pakāpusies līdz 5. vietai, salīdzinot ar 11. vietu pagājušajā gadā, pateicoties dolāra vērtības pieaugumam un atgūšanās no pandēmijas. Savukārt Londona no 2. vietas noslīdējusi uz 4. vietu. \"Brexit\" un tam sekojošais satricinājums turpina graut Apvienotās Karalistes reputāciju, un pilsēta tagad saskaras ar spēcīgu konkurenci no plaukstošajiem finanšu centriem, piemēram, Dubaijas un Singapūras, skaidro \"Julius Baer Group\" eksperti.", "link": "https://www.delfi.lv/bizness/37293360/bankas_un_finanses/55686690/kuras-pilsetas-ir-visdargaka-luksusa-dzive"},
{"title": "Ko darīt ar pensijas uzkrājumu, kad finanšu tirgos valda satraukums un bažas", "category": "Finanses", "body": "Pērnais gads finanšu tirgos bija drūms, un šogad, kad šķita, ka bēdu laiks ir beidzies, pavasaris atklāja jaunas grūtības un svārstības pasaules banku sistēmā. Tomēr patlaban situācija stabilizējas. Tas arī ir atspoguļojies pensiju plānu pēdējo sešu mēnešu ienesīgumā. Kā rīkoties un domāt, ja nomāc satraukums par savu pensiju, skaidro \" Luminor \" ieguldījumu un pensiju produktu vadītāja Anželika Dobrovoļska. “Pēc svārstīgā 2022. gada situācija finanšu tirgos uzlabojusies gan pasaules ekonomikas izturības, gan enerģijas tirgus stabilizēšanās dēļ. Turpmākā ekonomikas un inflācijas attīstība noteiks vadošo centrālo banku monetārās politikas lēmumus un attiecīgi definēs turpmāko procentu likmju pieaugumu. Iespējams, ka šā gada laikā arī monetārā politika kļūs “draudzīgāka” finanšu tirgiem, salīdzinot ar situāciju un straujo likmju pieaugumu pērn, situācijas attīstību komentē Dobrovoļska. Eksperte skaidro, ka šobrīd \"Luminor\" pensiju plānu portfeļu riska līmenis ir neitrāls. \"Tas nozīmē, ka mūsu pārvaldnieki pieturas pie savas ilgtermiņa stratēģijas, neuzliekot īpašu uzsvaru uz akcijām vai obligācijām. Tajā pašā laikā kopumā pensiju fondu pārvaldnieki turpina sekot līdzi situācijai pasaules ekonomikā, monetārajā politikā un finanšu tirgos un ir gatavi veikt izmaiņas portfeļos, lai samazinātu iespējamos riskus nepieciešamības gadījumā,” saka Dobrovoļska. Lai gan pensiju plāna pārvaldīšanā iedzīvotāji nevar ieņemt aktīvu lomu, izņemot izvēloties savu 2. un 3. līmeņa pārvaldnieku, \"Luminor\" eksperte iesaka trīs veidus kā domāt par savu pensiju uzkrājumu. Piemērots pensiju plāns Pensiju plāna izvēle ir atkarīga ne tikai no attieksmes pret riskiem, bet galvenokārt no uzkrājumu perioda. Jo ilgāks laiks ir līdz pensijai, jo ieteicamāk izvēlēties aktīvāku ieguldījumu plānu. Izvēlēties piemērotu ieguldījumu stratēģiju ir būtiski ne tikai, lai izvairītos no tādām svārstībām, kam neesat gatavi, bet arī lai iegūtu vēlamo atdevi. Gados jauniem cilvēkiem, kuriem līdz pensijai vēl ir ilgs laika periods, ir vērts izvēlēties aktīvāku un riskantāku stratēģiju, kas ilgtermiņā varētu atmaksāties. Savukārt tiem, kam palikuši tikai daži gadi līdz pensijai, labāk neļauties lielam riskam un izvēlēties konservatīvāku stratēģiju, norāda Dobrovoļska. Ieguldījumi atgūstas Ja izvēlētais pensiju plāns jau ir piedzīvojis kritumu un samazinājums ir tiešām būtisks, brīdis, pirms vērtība nav atgriezusies, nav piemērots uzkrājuma izņemšanai. Tāpēc, ja ir tāda iespēja, tad vislabāk ir nogaidīt un sagaidīt portfeļa pieaugumu. Īstermiņa svārstīgums un portfeļa vērtības samazinājums ir normāla ieguldījumu procesa daļa un gadījumā, ja personas īpašumā ir labi diversificēts jeb dažādots ieguldījumu portfelis, tad tā vērtība parasti atjaunojas. Dažkārt tas var prasīt vairākus mēnešus vai pat vairākus gadus, bet vēsturiskā pieredze rāda, ka tas notiks un portfelis turpinās savu izaugsmi. Izmanto situāciju papildu ieguldījumiem Labākais brīdis iepirkties ir izpārdošanu laikā. Tāpēc arī tagad var izmantot iespēju papildu ieguldījumu veikšanai un pirkt akcijas vai fondu daļas laikā, kad tās ir lētākas nekā parasti. Tirgus krituma laikā ir ne tikai vērts neizņemt savus ieguldījumus, bet gluži otrādi – izmantot iespēju un ieguldīt vairāk. Katra iemaksa laikā, kad ir tirgus kritums, piešķirs vairāk daļu pensiju fondā, to vērtība augs ātrāk, laika gaitā iegūstot lielāku atdevi, skaidro \"Luminor\" eksperte.", "link": "https://www.delfi.lv/bizness/37293360/bankas_un_finanses/55682124/ko-darit-ar-pensijas-uzkrajumu-kad-finansu-tirgos-valda-satraukums-un-bazas"},
{"title": "Teju puse potenciālo kredītņēmēju mēnesī mājokļa aizdevumam var atvēlēt līdz 400 eiro", "category": "Finanses", "body": "\" Luminor \" bankas veiktās aptaujas dati liecina, ka tie iedzīvotāji, kuri plāno iegādāties jaunu mājokli, spētu atļauties kredītmaksājumu līdz 400 eiro mēnesī – šādi norādījusi teju puse (48%) aptaujāto. Tāpat teju katrs piektais jeb 18% iedzīvotāju atzīst, ka viņiem jau šobrīd ir pietiekami finanšu līdzekļu pirmajai iemaksai mājokļa iegādei, kas parasti ir vidēji 15% no mājokļa cenas. Visās Baltijas valstīs iedzīvotāji visbiežāk norādījuši, ka maksimālā summa, ko viņi varētu atvēlēt ikmēneša maksājumiem par jauna mājokļa iegādi, ir līdz 400 eiro – Lietuvā šādi norāda 32%, bet Igaunijā 25% iedzīvotāju. \"Ar ikmēneša kredītmaksājumu 400 eiro apmērā, pieņemot, ka aizdevums būtu uz 25 gadiem, klients šobrīd varētu iegādāties 80 tūkstošu eiro vērtu dzīvokli. Piemēram, par šādu summu var iegādāties labiekārtotu divistabu dzīvokli pirmskara laika mājā galvaspilsētā, Āgenskalnā. Tāpat par šādu summu un ikmēneša maksājumu viens aizņēmējs varētu iegādāties vienistabas dzīvokli jaunajā projektā Imantā vai labiekārtotu trīsistabu dzīvokli 119. sērijā Purvciemā, vai arī labu mājokli kādā no Latvijas reģionu pilsētām, piemēram, trīsistabu dzīvokli renovētā mājā Ventspilī vai vēsturisku viensētu ar lielu zemes platību Vecpiebalgas pusē,\" skaidro \"Luminor\" mājokļu kreditēšanas vadītājs Kaspars Sausais. Latvijā vairāk par 700 eiro kredītmaksājumam ik mēnesi varētu novirzīt vien 8% aptaujāto, no kuriem lielākā daļa ir rīdzinieki. Kā liecina aptauja, kaimiņos maksāt vairāk nekā 700 eiro varētu lielāka daļa iedzīvotāju - 14% Igaunijā un 16% Lietuvā. Latvijā 28% iedzīvotāju norāda, ka būtu nepieciešams viens līdz trīs gadi, lai uzkrātu vajadzīgo summu pirmajai iemaksai jauna mājokļa iegādei, bet 18% atzīst, ka viņiem jau šobrīd ir pietiekami daudz finanšu līdzekļu tam. Šādu atbildi visbiežāk norādījuši iedzīvotāji vecumā no 50 līdz 59 gadiem (36%). Vienlaikus tikpat daudz respondentu šajā vecuma grupā norādījuši, ka viņiem nepieciešami vairāk nekā trīs gadi pirmās iemaksas uzkrāšanai. \"Plānojot jauna mājokļa iegādi, savu uzkrājumu izveidošana ir ļoti būtiska, tāpēc spēja sakrāt pirmajai iemaksai, kas parasti ir 15% no īpašuma iegādes cenas, liecina par pārdomātu naudas pārvaldīšanu un labiem krāšanas paradumiem. Tas noteikti ir pozitīvs rādītājs, bankai izvērtējot pieteikumu mājokļa kredītam. Lai arī citās Baltijas valstīs iedzīvotāji biežāk norāda, ka jau šobrīd viņiem ir pieejama nepieciešamā summa pirmajai iemaksai, aptaujas rezultāti norāda uz pozitīvu tendenci arī pie mums,\" saka K. Sausais. Visātrāk jeb viena līdz trīs gadu laikā sakrāt jauna mājokļa pirmajai iemaksai nepieciešamo summu varētu kurzemnieki (31%), savukārt vidzemnieki visbiežāk (43%) norādījuši, ka uzkrājumam būtu nepieciešami vairāk nekā četri gadi. \"Luminor\" bankas iedzīvotāju aptauja veikta 2023. gada aprīlī un maijā sadarbībā ar pētījumu aģentūru Norstat, aptaujājot 3005 Latvijas, Lietuvas un Igaunijas respondentus vecumā no 18 līdz 74 gadiem.", "link": "https://www.delfi.lv/bizness/37293360/bankas_un_finanses/55687828/teju-puse-potencialo-kreditnemeju-menesi-majokla-aizdevumam-var-atvelet-lidz-400-eiro"},
{"title": "Lielākā daļa cilvēku uzskata, ka Latvijā ir pārāk zems darba atalgojums", "category": "Finanses", "body": "Lielākā daļa jeb 73% Latvijas iedzīvotāju joprojām uzskata, ka valstī ir pārāk zems vai neatbilstošs darba atalgojums. Tas noskaidrots pagaidu nodarbinātības un darbā pieņemšanas uzņēmuma \" Biuro \" pasūtītajā iedzīvotāju aptaujā, kas veikta šā gada maija beigās. Lai izpētītu nodarbinātības situāciju Latvijā un dažādotu uzņēmuma piedāvātos pakalpojumus, \"Biuro\" nolēma vaicāt ekonomiski aktīvo iedzīvotāju viedokli, skaidrojot, kādas ir būtiskākās darba tirgus problēmas, ar kurām nākas saskarties Latvijā strādājošajiem. Būtiskākā darba tirgus problēma ir pārāk zems vai neatbilstošs darba atalgojums, to norādījuši 73% respondentu, savukārt, otra pēc iedzīvotāju domām lielākā problēma, kas ietekmē darba tirgu, ir darbinieku motivācijas trūkums, šo atbildi norādījuši 22% respondentu. Trešā populārā atbilde respondentu vidū bijusi sabiedrības novecošanās, kuru minēja 19% iedzīvotāju, kā arī slikta vadītāju attieksme pret darbiniekiem – 17%. Lai gan no 2023. gada 1. janvāra minimālā mēneša darba alga normālā darba laika ietvaros Latvijā ir 620 eiro, aptauja atklāj, ka iedzīvotājus joprojām visvairāk uztrauc finansiālais faktors jeb zems darba atalgojuma apmērs, kas veicina arī motivācijas trūkumu un citas nodarbinātības problēmas. Interesanti, ka respondenti kā vismazāk svarīgās darba tirgus nepilnības norādījuši imigrāciju, paužot to vien 1% gadījumu, kā arī sezonālo darba vietu trūkums netiek novērots – to norādījuši tikai 2% iedzīvotāju. \"Patiesi arī mēs, kā nodarbinātības un darbā pieņemšanas uzņēmums, regulāri novērojam kandidātu jeb darba meklētāju neapmierinātību ar zemiem atalgojumiem no darba devēju puses un, protams, šādu potenciālo darbinieku nostāju arī saprotam, ņemot vērā cenu paaugstināšanos visās jomās,\" pauž \"Biuro\" klientu apkalpošanas vadītāja Baiba Rozentāle. \"Biuro\" arī vēlējās noskaidrot, kā pēc iedzīvotāju domām iespējams uzlabot situāciju darba tirgū Latvijā. Lielākā daļa respondentu jeb 36% norādīja, ka nepieciešams palielināt minimālās algas apjomu, tikpat liela daļa aptaujāto 36% minēja, ka darbaspēka nodokļu sloga samazināšana uzlabotu darba tirgus situāciju valstī. Trešā populārākā atbilde 28% gadījumu bija veicināt darba iespējas, nodrošinot apmācības, cilvēkiem bez iepriekšējas pieredzes. \"Veiktā aptauja precīzi parāda pašreiz vērojamās problēmas darba tirgū, kuras savā starpā korelē. No vienas puses darba devēji nevar nodrošināt atbilstošas algas, jo ir liels darbaspēka nodokļu slogs, savukārt, no otras puses ir daudz darbinieku, kas saņem sevišķi maz, tomēr strādā ļoti smagu darbu un ir neapmierināti ar atalgojumu,\" saka Rozentāle. Aptaujas rezultāti atklāj interesantu tendenci, ka vien 2% iedzīvotāju nesaskata nekādas problēmas darba tirgū, kas ļauj secināt, ka 98% Latvijas iedzīvotāju nav apmierināti ar pašreizējo situāciju un saskata dažādas nepilnības nodarbinātības jautājumos.", "link": "https://www.delfi.lv/bizness/37293360/bankas_un_finanses/55656424/lielaka-dala-cilveku-uzskata-ka-latvija-ir-parak-zems-darba-atalgojums"},
{"title": "Rublis pret dolāru sasniedzis piecpadsmit mēnešu zemāko punktu", "category": "Finanses", "body": "Pēc \" Vagner \" algotņu vadītāja Sergeja Prigožina neveiksmīgā apvērsuma mēģinājuma, Krievijas nacionālā valūta sasniegusi zemāko punktu piecpadsmit mēnešu laikā. Rublis  pieredzēja milzīgu vērtības kritumu 2022. gada februārī, kad Krievija uzsāka karu Ukrainā. Vēlāk kurss tika stabilizēts un agresora valsts valūta bija nedaudz atkopusies vismaz \"uz papīra\". Taču pēc aizvadītajā nedēļas nogalē  pieredzētā \"Vagner\" algotņu apvērsuma mēģinājuma  tas ir nokrities līdz līmenim, kāds bija kara sākumā. \"Radio Free Europe\" ziņo, ka pirmdienā līdz plkst. 7:15 pēc vietējā laika Maskavā rublis bija par 2,1 procentu vājāks attiecībā pret ASV dolāru, sasniedzot 86,50, savukārt pirms tam cena bija 87,2300, kas ir tā vājākais punkts kopš 2022. gada marta. Rublis arī zaudējis 2,2%, tirgojoties pie 94,37 pret eiro, un zaudēja 2,1 procentu pret ķīniešu juaņu, sasniedzot 11,95 par vienu Ķīnas valūtas vienību. Satraukums par militāro sacelšanos Krievijā potenciāli, kā raksta \"Reuters\", arī ir pacēlis naftas cenu. \"Brent\" jēlnaftas, kas ir globāls etalons Krievijas galvenajam eksporta eksportam, cena pieauga par 0,2% līdz 74,03 USD par barelu.", "link": "https://www.delfi.lv/bizness/37293360/bankas_un_finanses/55693778/rublis-pret-dolaru-sasniedzis-piecpadsmit-menesu-zemako-punktu"},
{"title": "No 1.jūlija stāsies spēkā jaunie minimālo ienākumu sliekšņu apmēri", "category": "Finanses", "body": "No 1.jūlija stājas spēkā jaunie minimālo ienākumu sliekšņu apmēri, informēja  Labklājības ministrija  (LM). Tie attieksies uz tiem iedzīvotājiem, kas saņem valsts sociālā nodrošinājuma pabalstu, minimālo vecuma, invaliditātes un apgādnieka zaudējuma pensiju un sociālo palīdzību pašvaldībā. Pēc LM aplēsēm, tie varētu būt ap 100 000 iedzīvotājiem. Plānots, ka no 1.jūlija minimālās vecuma un invaliditātes pensijas bāze palielināsies no līdzšinējiem 136 līdz 157 eiro, pensijas saņēmējiem ar invaliditāti kopš bērnības - no 163 līdz 188 eiro. Minimālo vecuma pensijas apmēru nosaka, piemērojot aprēķina bāzei koeficientu 1,1, un par katru stāža gadu, kas pārsniedz 15 gadus, apmēru palielina par 2% no aprēķina bāzes. Savukārt, nosakot minimālo invaliditātes pensijas apmēru, aprēķina bāzei tiek piemēroti koeficienti - 2.invaliditātes grupai 1,4, bet 1.invaliditātes grupai - 1,6. Valsts sociālā nodrošinājuma pabalsta bāzes apmēru pensijas vecumu sasniegušajiem, kuriem nav uzkrāts pietiekams darba stāžs vecuma pensijas piešķiršanai, un cilvēkiem ar 3.invaliditātes grupu paredzēts palielināt no līdzšinējiem 109 līdz 125 eiro, savukārt cilvēkiem ar 3.invaliditātes grupu kopš bērnības - no līdzšinējiem 136 līdz 157 eiro mēnesī. Cilvēkiem ar 1. un 2. invaliditātes grupu valsts sociālā nodrošinājuma pabalsta apmēra aprēķinā tiek saglabāts nosacījums par koeficientu piemērošanu pie pabalsta bāzes apmēra un piemaksas veikšanu, ja cilvēks nav nodarbināts. Savukārt apgādnieka zaudējuma gadījumā gan valsts sociālā nodrošinājuma pabalsta, gan pensijas minimālais apmērs līdz bērna septiņu gadu vecuma sasniegšanai tiks palielināts no 136 līdz 157 eiro, bet no septiņu gadu vecuma - no 163 līdz 188 eiro. Pašvaldību sociālās palīdzības ietvaros nodrošinātos minimālo ienākumu sliekšņu apmērus mājsaimniecībai aprēķina, pirmajai vai vienīgajai personai mājsaimniecībā piemērojot koeficientu 1, bet pārējām personām mājsaimniecībām - koeficientu 0,7. Attiecīgi GMI slieksnis būs 125 eiro pirmajai vai vienīgajai personai mājsaimniecībā un 87,5 eiro pārējām personām mājsaimniecībā. Trūcīgas mājsaimniecības ienākumu slieksnis būs 313 eiro pirmajai vai vienīgajai personai mājsaimniecībā un 219 eiro pārējām personām mājsaimniecībā. Maznodrošinātas mājsaimniecības ienākumu slieksni katra pašvaldība ir tiesīga noteikt ne augstāku par 501 eiro pirmajai vai vienīgajai personai mājsaimniecībā un 351 eiro pārējām personām mājsaimniecībā. GMI slieksnis tiek izmantots arī mājokļa pabalsta aprēķināšanas formulā. GMI sliekšņu summai mājokļa pabalsta apmēra aprēķināšanai mājsaimniecībai paredzēts piemērot dažādus koeficientus atkarībā no mājsaimniecības sastāva - atsevišķi dzīvojošai pensijas vecuma personai vai atsevišķi dzīvojošai personai ar invaliditāti koeficients būs 2,5, mājsaimniecībai, kurā ir tikai pensijas vecuma personas vai personas ar invaliditāti - koeficients 2, mājsaimniecībai, kurā ir tikai pensijas vecuma personas vai personas ar invaliditāti un bērni - koeficients 2, bet pārējām mājsaimniecībām tiks piemērots koeficients 1,5. Kā norādīja LM, koeficientu piemērošana dod iespēju lielākam skaitam mājsaimniecību kvalificēties mājokļa pabalstam. Lai veicinātu ienākumu nevienlīdzības mazināšanos arī turpmāk, ir veiktas izmaiņas normatīvajos aktos, kas paredz minimālo ienākumu sliekšņu apmērus pārskatīt katru gadu, nevis kā bija noteikts līdz šim - ne retāk kā reizi trijos gados. Tas nozīmē, ka nākamo pabalstu un minimālo pensiju pieaugumu cilvēki var sagaidīt jau nākamā gada sākumā, sola LM.", "link": "https://www.delfi.lv/bizness/37293360/bankas_un_finanses/55692072/no-1julija-stasies-speka-jaunie-minimalo-ienakumu-slieksnu-apmeri"},
{"title": "Pieaug sankcijām pakļauto personu centieni no tām izvairīties", "category": "Finanses", "body": "Turpinoties Krievijas pilna mēroga militārajam iebrukumam Ukrainā, ES, ASV, Apvienotā Karaliste un citas sabiedrotās valstis pastiprina sankcijas pret agresoru un tā galveno sabiedroto – Baltkrieviju. Sankciju apjoma un sankcijām pakļauto personu jeb sankciju subjektu skaita pieaugums nodrošina lai arī lēnu, taču konsekventu Krievijas finansiālās un ekonomiskās situācijas pasliktināšanos, tādējādi palīdzot sasniegt sankciju mērķi – panākt tās uzvedības maiņu un karadarbības izbeigšanu, teikts jaunākajā  Latvijas Bankas  Finanšu stabilitātes pārskatā. Būtiskus apgrūtinājumus Krievijai rada noteiktās sankcijas pret 31 Krievijas kredītiestādi, kuru kopējie aktīvi veido 4/5 no visiem Krievijas kredītiestāžu sektora aktīviem. ES Padome arī noteikusi aizliegumu sniegt SWIFT pakalpojumus 10 Krievijas kredītiestādēm, kuru kopējie aktīvi veido 2/3 no Krievijas kredītiestāžu sektora aktīviem. Sankciju mērķa sasniegšana ir tieši atkarīga no sankciju pilnīgas un efektīvas īstenošanas. Tās nodrošināšanai nepieciešams atbilstošs juridiskais ietvars, t. sk. savlaicīgas un kvalitatīvas vadlīnijas. ES sankciju īstenošanas ikdiena parāda, cik sarežģīti ir identificēt sankcijām pakļautajām personām piederošos īpašumus, kuri tiek slēpti dažādās jurisdikcijās, izmantojot sarežģītas juridiskās un finanšu struktūras, kā arī atšķirības ES dalībvalstu judikatūrā (piemēram, ne visās dalībvalstīs par sankciju pārkāpumiem noteikta kriminālatbildība). ES sankciju izpildes juridiskā ietvara pilnveidošanai nepieciešamo normatīvo aktu pieņemšanai un ieviešanai vajadzīgs ilgāks laiks. Turpretī strauji pieaug Par to liecina arī Latvijas iestāžu informācija. Finanšu izlūkošanas dienests saņem arvien vairāk aizdomīgo darījumu ziņojumu par sankciju apiešanu (2021. gadā tika saņemti 13 ziņojumi, 2022. gadā – 281 ziņojums un 2023. gada pirmajos trijos mēnešos – jau 114 ziņojumi), teikts pārskatā. Pieaug VID Muitas pārvaldes konstatēto pret Krieviju un Baltkrieviju noteikto sankciju pārkāpumu skaits (2022. gadā – 3433 gadījumi, t. sk. 250 mēģinājumu izvest ES dalībvalstu naudas zīmes, un 2023. gada pirmajos trijos mēnešos – jau 2081 gadījums, t. sk. 581 mēģinājums izvest ES dalībvalstu naudas zīmes). Finanšu nozarei, īpaši kredītiestādēm, ir būtiska loma sankciju izpildē. Tās nodrošina finanšu ierobežojumu, t. i., ierobežojumu attiecībā uz sankciju subjekta īpašumā, valdījumā, turējumā vai kontrolē esošajiem finanšu instrumentiem un finanšu līdzekļiem, kā arī ierobežojumu attiecībā uz finanšu pakalpojumu sniegšanu sankciju subjektam, īstenošanu.  Kredītiestādes , sniedzot finanšu pakalpojumus saviem klientiem, ikdienā nodrošina arī ekonomisko ierobežojumu, piemēram, ierobežojumu tirdzniecībai un investēšanai, īstenošanu. Iepriekšējos gados būtiski uzlabota Latvijas NILLTPF novēršanas sistēma, t. sk. stiprināta uzraudzība, rūpīgi izvērtēta atbildīgo subjektu klientu bāze un pilnveidotas iekšējās kontroles sistēmas. Tādējādi Latvijas kredītiestāžu spēja nodrošināt finanšu ierobežojumu izpildi ir vērtējama atzinīgi, norāda centrālās bankas eksperti. Tomēr, turpinot augt ekonomisko ierobežojumu apjomam un to sarežģītībai, kā arī sankciju subjektu vai to interesēs veikto sankcijas apiešanas gadījumu skaitam un sarežģītībai, kredītiestādes turpina veltīt apjomīgus resursus ar sankciju izpildi saistīto risku pārvaldībai. Sankciju ievērošana rada izaicinājumus arī uzņēmējiem. Lai gan kredītiestādes iepriekšējos gados ir spējušas būtiski uzlabot to rīcībā esošo informāciju par saviem klientiem, informāciju par klientu klientiem jeb klientu darījuma partneriem, to patiesā labuma guvējiem, pārdotās produkcijas transportēšanu un galalietotājiem u. c. nav iespējams vienmēr pilnībā pārbaudīt, tādējādi liekot kredītiestādei atteikt klientam pakalpojumu vai arī uzņemties augstu risku tikt iesaistītai sankciju pārkāpumā un/vai iesaistītai sankciju jeb ierobežojumu pārkāpuma rezultātā noziedzīgi iegūtu līdzekļu legalizācijā. Lai mazinātu risku tikt iesaistītām sankciju apiešanā, kredītiestādes saviem klientiem, kuri strādā ar augsta sankciju riska jurisdikcijām vai augsta sankciju riska nozarēs, prasa demonstrēt to iekšējās kontroles sistēmas sankciju riska pārvaldīšanai. Latvijas kredītiestāžu klientu pārrobežu maksājumu dati un ārējās tirdzniecības statistika kopsakarā ar aizdomīgu darījumu ziņojumiem un sankciju pārkāpumu skaita pieaugumu liecina, ka paaugstinās draudi Latvijas kredītiestādēm tikt iesaistītām sankciju pārkāpumos vai to rezultātā noziedzīgi iegūtu līdzekļu legalizācijā.", "link": "https://www.delfi.lv/bizness/37293360/bankas_un_finanses/55694196/pieaug-sankcijam-paklauto-personu-centieni-no-tam-izvairities"},
{"title": "'Nākotnes kapitāls': Portfeļa izmaiņas uz 2023. gada divdesmit piekto nedēļu", "category": "Finanses", "body": "Salīdzinājumā ar iepriekšējiem rezultātiem var konstatēt ka kritums notika dažos no ETF, bet Eiropas akciju ETF rezultāts pat kluva negatīvs. Tas ir saistīts ar Eiropas centrālas bankas kredīta likmju pacelšanu. Tomēr Japānas un divu ASV akciju ETF arī parādīja izaugsmi, kas ir vēl viens apliecinājums tam, ka ir jādiversificē savus portfeļus pat, ja tiek izmantoti ETF. Iepriekšēja nedēļā \"S&P 500\" indekss nokrita par 2,09% jeb 92,62 punktiem. Vairāki ASV banku eksperti sāk salīdzināt situāciju ar “dot.com” burbuli un prognozē akciju kritumu it īpaši tehnoloģiskām kompānijām - \"NVIDIA\", \" Apple \", \" Amazon \", \" Tesla \" un citiem. Arī FRS vadītājs atgādināja, ka cīņa ar inflāciju vel turpinās un kredīta likmes noteikti vēl ies augšā. Baltijas tirgū nekādas būtiskas pārmaiņas nav notikušas. Nedēļas laikā galvenais indekss \"OMX Baltic\" pieauga par 1,03%. Mēneša griezumā pieagums arī ir nedaudz vairāk nekā 1%. Attiecīgi var teikt, ka kopumā nekādu būtisku svārstību tirgū nav. Savukārt kriptovalūtu pasaule aizvadītās nedēļas izskaņā pieredzēja izaugsmi. \" Bitcoin \" cena sasniedza un par pārsniedza 30 tūkstošus ASV dolāru par vienu monētu. Arī visas citas kriptovalūtas pieredzēja nelielu kāpumu. Kopīga situācija ar Kuzikova portfeļa akcijām ir šāda: Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: Es pabeidzu investēt krājobligācijās visu naudu pēc ETF pārdošanas, un turpmāk pirkšu obligācijas tikai katru otru nedēļu. Iepriekšējā nedēļā investēju finanšu sektorā, bet šoreiz gribu investēt \"Berkshire Hathaway\", kurā pēdējo reizi investēju vēl martā. “Esmu nedaudz palielinājis ieguldījumus P2P sektorā, visticamāk, ka nākamajās nedēļās turpināšu iegādāties Baltijas akcijas", "link": "https://www.delfi.lv/bizness/37293360/bankas_un_finanses/55693296/nakotnes-kapitals-portfela-izmainas-uz-2023-gada-divdesmit-piekto-nedelu"},
{"title": "Uzziņai: Jaunie minimālo ienākumu sliekšņi – kas tie ir, uz ko attieksies un cik bieži tos pārskatīs", "category": "Finanses", "body": "Konkrēti minimālo ienākumu veidi izriet no minimālo ienākumu sliekšņiem, kas ir noteikti procentos no minimālo ienākumu mediānas un tie ir atšķirīgi dažādām iedzīvotāju grupām. No šā gada 1. jūlija minimālo ienākumu slieksnis nevarēs būt zemāks par 20% no aktuālās minimālo ienākumu mediānas. Minimālo ienākumu apmēru paaugstināšana pozitīvi ietekmēs 100 000 iedzīvotāju. Labklājības ministrija  ir sagatavojusi atbildes uz iedzīvotāju biežāk uzdotajiem jautājumiem par šo tematu. Ko nozīmē minimālo ienākumu mediāna un kāpēc tā ir nepieciešama? Veicot minimālo pabalstu un pensiju aprēķinus, ir nepieciešams sociālekonomiski pamatots rādītājs, pamatojoties uz kuru aprēķināt minimālos pabalstus un pensijas, lai nodrošinātu šo apmēru adekvātumu. Situācijās, kad datu kopā ir atsevišķas ļoti lielas vai ļoti mazas vērtības – kā tas ir ar ienākumiem, kad ir ļoti zemi un ļoti augsti ienākumi, vidējie rādītāji nesniedz objektīvu informāciju par situāciju, šajā gadījumā par iedzīvotāju ienākumiem, tāpēc tā vietā izmanto mediānu. Mediāna ir matemātisks rādītājs, kas atrodas augošā vai dilstošā kārtībā sakārtotas rādītāju rindas vidū. Tas nozīmē, ka mediāna ir šīs rādītāju rindas viduspunkts, izslēdzot lielākos un mazākos rādītājus. Minimālo ienākumu mediānas rādītājs tiek iegūts no Centrālās statistikas pārvaldes veiktās mājsaimniecību aptaujas, kurā piedalās ap 6000 mājsaimniecību. Dati par minimālo ienākumu mediānu pieejami  CSP mājaslapā . Uz kuriem minimālajiem ienākumiem attiecas izmaiņas? Tās attiecas uz valsts sociālā nodrošinājuma pabalsta saņēmējiem, minimālo vecuma, invaliditātes un apgādnieka zaudējuma pensiju saņēmējiem, kā arī uz garantēto minimālo ienākumu pabalsta saņēmējiem, trūcīgām un maznodrošinātām mājsaimniecībām. Kā izpaudīsies minimālo ienākumu palielināšana? Minimālo pensiju un pabalstu saņēmējiem ir noteikti atšķirīgi sliekšņi jeb procentuālais apmērs no minimālo ienākumu mediānas. Minimālās vecuma pensijas un invaliditātes pensijas aprēķina bāze turpmāk būs 25% apmērā no ienākuma mediānas (no š.g. 1. jūlija – 157 eiro), personām ar invaliditāti no bērnības – 30% apmērā no ienākumu mediānas (no š.g. 1. jūlija – 188 eiro). Minimālo vecuma pensijas apmēru nosaka, piemērojot aprēķina bāzei koeficientu 1,1 un par katru stāža gadu, kas pārsniedz 15 gadus, apmēru palielina par 2% no aprēķina bāzes. Savukārt, nosakot minimālo invaliditātes pensijas apmēru, aprēķina bāzei tiek piemēroti koeficienti – II invaliditātes grupai 1,4, bet I invaliditātes grupai 1,6. Savukārt minimālās apgādnieka zaudējuma pensijas apmērs katram bērnam no dzimšanas līdz septiņu gadu vecuma sasniegšanai būs 25% apmērā no minimālo ienākumu mediānas (no š.g. 1.jūlija – 157 eiro), bērnam no septiņu gadu vecuma – 30% apmērā no minimālo ienākumu mediānas (no š.g. 1.jūlija – 188 eiro). Valsts sociālā nodrošinājuma pabalsta apmērs pensijas vecumu sasniegušajiem, kuriem nav uzkrāts pietiekams darba stāžs vecuma pensijas piešķiršanai, un cilvēkiem ar III invaliditātes grupu palielināsies no līdzšinējiem 109 līdz 125 eiro mēnesī (20% apmērā no minimālo ienākumu mediānas), savukārt cilvēkiem ar III invaliditātes grupu kopš bērnības – no līdzšinējiem 136 līdz 157 eiro mēnesī (25% apmērā no minimālo ienākumu mediānas). Cilvēkiem ar I un II invaliditātes grupu valsts sociālā nodrošinājuma pabalsta apmēra aprēķinā tiek saglabāts nosacījums par koeficientu piemērošanu pie pabalsta bāzes apmēra un piemaksas veikšanu, ja cilvēks nav nodarbināts. Tāpat pabalsta apmērs apgādnieka zaudējuma gadījumā bērniem līdz sešu gadu vecumam (ieskaitot) tiks palielināts no 136 līdz 157 eiro mēnesī (25% apmērā no minimālo ienākumu mediānas), no septiņu gadu vecuma – no 163 līdz 188 eiro mēnesī (30% apmērā no minimālo ienākumu mediānas). Plašāku tabulu ar datiem par to, kādi turpmāk būs pensiju un pabalstu minimālie apmēri, var atrast LM tīmekļa vietnē - https://www.lm.gov.lv/lv/minimalo-ienakumu-limenis vai  Valsts sociālās apdrošināšanas aģentūras  mājaslapā - https://www.vsaa.gov.lv/lv/jaunums/no-1julija-paaugstinati-pensiju-un-atlidzibu-minimalie-apmeri-un-valsts-sociala-nodrosinajuma-pabalsta-apmeri. Vienlaikus Ministru kabinetā ir iesniegti priekšlikumi[1] palielināt atbalstu arī bāreņiem un bez vecāku gādības palikušiem bērniem pēc pilngadības sasniegšanas, pabalstu apmērus piesaistot minimālo ienākumu mediānai un nodrošinot to ikgadēju pārskatīšanu Grozījumi paredz vienreizējo pabalstu patstāvīgas dzīves uzsākšanai no š.g. 1.jūlija noteikt 40% apmērā no minimālo ienākumu mediānas (no 218 eiro līdz 251 eiro), bet bērnam ar invaliditāti kopš bērnības - 60% apmērā no minimālo ienākumu mediānas (no 327 eiro līdz 376 eiro). Vienreizējais pabalsts sadzīves un mīkstā inventāra iegādei turpmāk tiks pārrēķināts ik gadu, minimālo ienākumu mediānai piemērojot koeficientu 1,7 (no 820,05 līdz 1065 eiro). Savukārt ikmēneša pabalsts pilngadību sasniegušajiem bērniem, kuri turpina mācības, neatkarīgi no sekmju līmeņa, turpmāk būs 20% apmērā no minimālo ienākumu mediānas (no 109 eiro līdz 125 eiro), bet bērniem ar invaliditāti kopš bērnības - 30% no minimālo ienākumu mediānas (no 163 eiro līdz 188 eiro). Vai minimālo ienākumu sliekšņu apmēru izmaiņas skars arī pašvaldību sociālās palīdzības saņēmējus? Jā, pašvaldību sociālās palīdzības ietvaros noteiktos minimālo ienākumu sliekšņus mājsaimniecībai aprēķinās, pirmajai vai vienīgajai personai mājsaimniecībā, piemērojot koeficientu 1, bet pārējām personām mājsaimniecībām – koeficientu 0,7. Garantēto minimālo ienākumu (GMI) slieksnis būs 20 procenti no minimālo ienākumu mediānas jeb 125 eiro pirmajai vai vienīgajai personai mājsaimniecībā un 87,5 eiro pārējām personām mājsaimniecībā. Trūcīgas mājsaimniecības ienākumu slieksnis būs 50 procenti no minimālo ienākumu mediānas jeb 313 eiro pirmajai vai vienīgajai personai mājsaimniecībā un 219 eiro pārējām personām mājsaimniecībā. Maznodrošinātas mājsaimniecības ienākumu slieksni katra pašvaldība ir tiesīga noteikt ne augstāku par 80 procentiem no minimālo ienākumu mediānas jeb 501 eiro pirmajai vai vienīgajai personai mājsaimniecībā un 351 eiro pārējām personām mājsaimniecībā. Minētais GMI slieksnis tiek izmantots arī mājokļa pabalsta apmēra aprēķināšanas formulā. GMI sliekšņu summai mājokļa pabalsta apmēra aprēķināšanai mājsaimniecībai turpmāk piemēros dažādus koeficientus atkarībā no mājsaimniecības sastāva: ‒ atsevišķi dzīvojošai pensijas vecuma personai vai atsevišķi dzīvojošai personai ar invaliditāti koeficients būs 2,5; ‒ mājsaimniecībai, kurā ir tikai pensijas vecuma personas vai personas ar invaliditāti, – koeficients 2; ‒ mājsaimniecībai, kurā ir tikai pensijas vecuma personas vai personas ar invaliditāti un bērni, – koeficients 2; ‒ pārējām mājsaimniecībām – koeficients 1,5. Koeficientu piemērošana dod iespēju lielākam skaitam mājsaimniecību kvalificēties mājokļa pabalstam. Jaunā kārtība nosaka arī, ka valsts nodrošina līdzfinansējumu pašvaldībām izdevumu segšanai 30% apmērā no mājsaimniecībām izmaksātā GMI pabalsta un mājokļa pabalsta apmēra. Vai minimālo ienākumu apmēri mainīsies arī turpmāk? Jā, minimālo ienākumu sliekšņu apmērus turpmāk pārskatīs katru gadu 1. janvārī, ņemot vērā aktuālo (jaunāko CSP mājaslapā publicēto) minimālo ienākumu mediānu. Vienlaikus grozījumi paredz arī noteikt, ka minimālo ienākumu sliekšņus nepārskata, ja minimālo ienākumu mediāna pārskata gadā samazinās. Tas darīts, lai neizveidotos situācija, ka jau tā ļoti zemie minimālie ienākumi trūcīgākajai iedzīvotāju daļai tiek samazināti.", "link": "https://www.delfi.lv/bizness/37293360/bankas_un_finanses/55693836/uzzinai-jaunie-minimalo-ienakumu-slieksni-kas-tie-ir-uz-ko-attieksies-un-cik-biezi-tos-parskatis"},
{"title": "Akciju cenas krīt", "category": "Finanses", "body": "Akciju cenas Eiropas un  ASV  biržās pirmdien lielākoties samazinājās. Investorus turpina darīt bažīgus centrālo banku īstenotā procentlikmju palielināšana nolūkā cīnīties pret inflāciju, norāda analītiķi. Pesimistisko noskaņojumu vairoja institūta \"Ifo\" publicētie dati, ka biznesa pārliecības indekss Vācijā sasniedzis zemāko līmeni kopš novembra. Nedēļas nogalē notikušais algotņu grupējuma \" Vagner \" dumpis izraisīja Krievijas rubļa kursa kritumu līdz 85 rubļiem par ASV dolāru - zemākajam līmenim kopš pagājušā gada aprīļa. Pēc tam gan rubļa kurss mazliet pieauga. ASV biržu indekss \"Dow Jones Industrial Average\" pirmdien samazinājās mazāk nekā par 0,1% līdz 33 714,71 punktiem, indekss \"Standard & Poor's 500\" saruka par 0,5% līdz 4328,82 punktiem un indekss \" Nasdaq  Composite\" kritās par 1,2% līdz 13 335,78 punktiem. Londonas biržas indekss FTSE 100 pirmdien kritās par 0,1% līdz 7453,58 punktiem, Frankfurtes biržas indekss  DAX  saruka par 0,1% līdz 15 813,06 punktiem, bet Parīzes biržas indekss CAC 40 palielinājās par 0,3% līdz 7184,3 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kāpa par 0,3% līdz 69,37 ASV dolāriem par barelu. \"Brent\" markas jēlnaftas cena Londonas biržā pieauga par 0,4% līdz 74,18 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 1,6% līdz 31,98 eiro par megavatstundu. Eiro vērtība pret ASV dolāru pirmdien kāpa no 1,0894 līdz 1,0910 dolāriem par eiro, britu mārciņas vērtība pret ASV dolāru saruka no 1,2717 līdz 1,2714 dolāriem par mārciņu, bet ASV dolāra vērtība pret Japānas jenu samazinājās no 143,70 līdz 143,50 jenām par dolāru. Eiro vērtība pret britu mārciņu kāpa no 85,69 līdz 85,78 pensiem par eiro.", "link": "https://www.delfi.lv/bizness/37293360/bankas_un_finanses/55696790/akciju-cenas-krit"},
{"title": "Latvijas Banka izlaidīs īpašas formas monētu par godu Dziesmu svētkiem", "category": "Finanses", "body": "Piektdien, 30. jūnijā, godinot Dziesmu svētku 150. gadadienu,  Latvijas Banka  (LB) izlaiž šim notikumam veltītu sudraba kolekcijas monētu \"Dziesma saviļņo\". 2023. gadā aprit 150 gadu kopš I Vispārīgo latviešu Dziedāšanas svētku norises. No pirmajiem svētkiem ar 1000 dziedātājiem tie izauguši par varenu kustību ar vairākiem desmitiem tūkstošu dziedātāju un dejotāju. LB monētas grafisko dizainu veidojuši mākslinieki Anna Līva Traumane un Harijs Vucens. Monēta notver Dziesmu svētku sajūtas: svētkiem raksturīgo emocionālo daudzkrāsainību, kopības izjūtu, muzikālo un emocionālo saviļņojumu, kā arī vizuālo košumu – plašo un daudzveidīgo tautastērpu krāsu spektru. Atbilstoši mākslinieku iecerei monētas formā izmantota  Dziesmu svētkiem  raksturīgā koru rindu kustība, plīvojošās lentes un brunči, karogi, emocionālais saviļņojums un pati dziesma – skaņas vilnis. Krāsa un košums sasaucas ar tautastērpu dažādību, svētku noskaņu un pacilātības sajūtu. Daudzu krāsu saplūšana simbolizē dažādu cilvēku un tradīciju sanākšanu no visdažādākajām vietām vienotā korī. Plecu pie pleca dziedātāji kļūst par vienu kori, saplūst vienā dziesmā, skaidro centrālā banka. \"Esam pieraduši pie apaļas formas monētām. Taču latviešu dziesmu svētki ir pasaules mēroga kultūras fenomens, un šai monētai ir radīta horizontāla taisnstūrveida forma,\" norāda LB. Kolekcijas monētas iegāde būs iespējama tikai tīmekļvietnē e-monetas.lv no 30. jūnija plkst. 12.00. Veikto pirkumu saņemšana būs iespējama ar pasta starpniecību vai klātienē LB kasēs Rīgā, Bezdelīgu ielā 3. Lai nodrošinātu vienmērīgu klientu plūsmu, pasūtījumu saņemšanai LB kasēs tiks piemērots izlīdzinātais grafiks – pasūtījuma apstiprinājumā klients tiks informēts par datumu, sākot ar kuru varēs saņemt pasūtījumu kasēs. Monētas cena – 89.00 eiro, iegādes limits vienai personai – 3 monētas. Monētas tirāža ir 4000 eksemplāri. Monēta izgatavota  Rumānijas  kaltuvē \"Regia Autonomǎ Monetǎria Statului\".", "link": "https://www.delfi.lv/bizness/37293360/bankas_un_finanses/55697484/latvijas-banka-izlaidis-ipasas-formas-monetu-par-godu-dziesmu-svetkiem"},
{"title": "ES fondu īstenošanas progress stabils, meklēti risinājumus efektīvākai investīciju ieviešanai", "category": "Finanses", "body": "2023. gadā pirmajos piecos mēnešos Latvijas tautsaimniecības attīstībā un ekonomikas transformācijā ir investēti 408 miljoni eiro jeb 35% no plānotajiem 1,2 miljardiem eiro valsts budžeta finansējuma Eiropas Savienības (ES) fondu un Atveseļošanas fonda (AF) investīciju projektiem, informē  Finanšu ministrija . Salīdzinot ar faktisko izpildi 193 miljonu eiro apmērā 2022. gada pirmajos piecos mēnešos – izdevumu apjoms šogad vairāk nekā dubultojies. Par to liecina otrdien, 27. jūnijā, Ministru kabineta (MK) sēdē Finanšu ministrijas (FM) sniegtā informācija par ikmēneša ziņojumu par ES fondu un ārvalstu finanšu palīdzības ieviešanas statusu. \"Šogad ES fondu investīciju apjoms teju 1,2 miljarda apjomā ir ne vien skaitlis, kas rezultēsies Latvijas ekonomikas stimulēšanā, bet arī praktisks pienesums un taustāms labums sabiedrībai, piemēram, nesen ar 110 jaunajiem transportlīdzekļiem atjaunotais Neatliekamās medicīniskās palīdzības dienesta autoparks sekmēs ātrāku un drošāku cilvēku veselības aprūpi un lidostā \"Rīga\" uzstādītā jaunākās paaudzes sprāgstvielu atklāšanas sistēma reģistrētās bagāžas kontrolei ievērojami stiprinās gan aviācijas drošību, gan palielinās bagāžas apstrādes kapacitāti, savukārt jūnijā atklātais atjaunotais Dailes teātra skvērs sakārto un uzlabo pilsētvides un kultūrtelpas apstākļus. Lai gan ES fondu investīciju ieguldīšanas gaita šobrīd kopumā atbilst Finanšu ministrijas plāniem, mēs rūpīgi vadām gan īstermiņa, gan ilgtermiņa riskus, un sadarbībā ar pārējām ministrijām un Centrālo finanšu un līgumu aģentūru risinām jautājumus, lai maksimāli paātrinātu jēgpilnu investīciju ieviešanu, optimāli izmantojot šī gada budžetā pieejamos resursus,\" uzsver finanšu ministrs  Arvils Ašeradens . ES fondu 2014.–2020. gada perioda noslēgumā projektu īstenotājiem progress šā gada piecos mēnešos kopumā ir stabils un labāks nekā prognozēts. Vienlaikus pastiprināta uzmanība vērsta uz projektiem ar dažādiem riskiem un to sekmīgu izpildi ar ES līdzfinansējumu. Tas īpaši attiecināms uz finansiāli apjomīgākiem infrastruktūras projektiem transporta (t.sk. elektrovilcienu iegāde, dzelzceļa infrastruktūras modernizācija) un veselības nozarēs. Atbildīgās ministrijas sadarbībā ar Centrālo finanšu un līgumu aģentūru (CFLA) un FM meklē piemērotākos risinājumus projektu pabeigšanai, saglabājot ES līdzfinansējumu. Kā vienu no prioritāriem risinājumiem FM aicina vērtēt iespējas pabeigt projektus ar 2021.–2027. perioda ES fondu līdzfinansējumu atbilstoši EK vadlīnijās sniegtām iespējām. 2021-2027. gada perioda ES fondu investīciju pilnvērtīgai uzsākšanai atbildīgajām iestādēm (ministrijām un  Valsts kancelejai ) ir jāfokusē resursi un darbs investīciju regulējuma izstrādei un iesniegšanai apstiprināšanai MK atbilstoši valdībā apstiprinātajiem plāniem. ES fondu programmā līdz 21. jūnijam MK ir apstiprināti investīciju nosacījumi par 12% no 2023. gada 2.ceturkšņa plāna. Apstiprināti kopumā pieci MK noteikumi Vides aizsardzības un reģionālās attīstības ministrijas un  Labklājības ministrijas  atbildības jomās par kopējo summu 77,7 miljoni eiro. Kā ar ES līdzfinansējumu realizējamos projektus ar redzamu sagaidāmo labumu cilvēkiem un kopējai drošībai var minēt Neatliekamās medicīniskās palīdzības dienesta autoparka atjaunošanai līdz šā gada 5. maijam piegādātos 110 transportlīdzekļus, kas sekmēs ātrāku un drošāku cilvēku veselības aprūpi; Lidostā \"Rīga\" šā gada 2.ceturksnī uzstādīto jaunākās paaudzes sprāgstvielu atklāšanas sistēmu reģistrētās bagāžas kontrolei, un šā gada jūnijā atklāto atjaunoto Dailes teātra priekšlaukumu, kas ir pielāgots pilsētvides un kultūrtelpas apstākļiem, stimulējot tālāku izaugsmi. Tāpat arī jaunajā ES fondu plānošanas periodā 2023. gada 26. maijā jau ir izsludināta projektu pirmā atlases kārta, dodot iespēju mājsaimniecībām saņemt ES fondu finansējumu pieslēgumu izveidei centralizētām siltumapgādes sistēmām. Pieteikšanās turpinās līdz 2023. gada 25. jūlijam. AF ieviešanā katru mēnesi dinamiski tiek uzsākti jauni AF projekti. Līdz 2023. gada maija vidum kumulatīvi ir iesniegti 122 investīciju projektu iesniegumi par 886,9 miljonu eiro AF finansējumu jeb 48,6% no AF plānā kopā 1,82 miljardu eiro. Īstenošanā ir 69 projekti par 564,6 miljoniem eiro (30,9 %), kas ir par 7 projektiem un 17,8 miljoniem eiro vairāk, salīdzinot ar datiem uz šā gada aprīļa beigām. 3 projekti par 3,2 miljoniem eiro jau ir pabeigti, no tiem 2022. gadā – nevienlīdzības mazināšanas un veselības jomās, savukārt 2023. gadā – likuma varas jomā. Otra no kritiskām AF prioritātēm – iestādēm līdz šā gada 30. jūnijam jāizpilda atlikušie 7 rādītāji par 2022. gadu, lai Latvija 2023. gadā varētu iesniegt Eiropas Komisijai (EK) maksājuma pieprasījumu 438 miljonu eiro apmērā saņemšanai valsts budžeta ieņēmumos 2024. gadā. Vēl par 6 rādītāju termiņu pagarināšanu tiek virzīti Atveseļošanas plāna grozījumi EK. Pēc sabiedriskās apspriedes precizēto plāna projektu FM plāno iesniegt apstiprināšanai MK un secīgi Eiropas Komisijā līdz šā gada 31. augustam. Tāpat FM sadarbībā ar pārējām ministrijām un CFLA risina jautājumus, lai maksimāli paātrinātu jēgpilnu investīciju ieviešanu, optimāli izmantojot 2023. gada budžetā pieejamos resursus.", "link": "https://www.delfi.lv/bizness/37293360/bankas_un_finanses/55698992/es-fondu-istenosanas-progress-stabils-mekleti-risinajumus-efektivakai-investiciju-ieviesanai"},
{"title": "Lietuvas bankas šogad nopelnījušas 2,6 reizes vairāk nekā pirms gada", "category": "Finanses", "body": "Lietuvā strādājošo komerciālo banku tīrā peļņa šā gada pirmajos trīs mēnešos sasniedza 258,4 miljonus eiro, kas ir par 2,6 reizes vairāk nekā pirmajā ceturksnī pērn, liecina  Lietuvas  centrālās bankas dati. 15 bankas un ārvalstu banku filiāles pirmajā ceturksnī strādājušas ar peļņu, bet četriem tirgus dalībniekiem bija zaudējumi. Tīro procentu ieņēmumi janvārī-martā gada salīdzinājumā pieauguši 2,5 reizes, sasniedzot gandrīz 475 miljonus eiro, savukārt procentu izdevumi dubultojušies līdz 49,7 miljoniem eiro. Kopējais Lietuvā strādājošo banku un ārvalstu banku kredītportfelis marta eigās bija 26,1 miljards eiro, kas ir par 0,4% jeb 101 miljonu eiro vairāk nekā iepriekšējā ceturkšņa beigās. Privātpersonām izsniegto kredītu apjoms marta beigās bija 14 miljardi eiro, kas ir par 2,1% vairāk nekā decembra gada, tikmēr aizdevumi juridiskām personām ceturkšņa izteiksmē sarukuši par 1,6% līdz 10,6 miljardiem eiro. Salīdzinājumā ar pagājušā gada marta beigām mājsaimniecībām izsniegto kredītu summa augusi pae 12,6%, hipotekāro kredītu apmēram augot par 10,6%, savukārt korporatīvo kredītu apjoms pieaudzis par 9,8%. Pirmajā ceturksnī beigās Lietuvā strādājošajās bankās noguldīto līdzekļu apjoms pieauga par vienu miljardu eiro līdz 16,8 miljardiem eiro, bet fiksēta termiņa noguldījumu apmērs pieauga par 0,5 miljardiem eiro līdz nepilniem 4,3 miljardiem eiro. Lietuvas Bankas dati liecina, ka banku kapitāla atbilstības līmenis pirmajā ceturksnī saglabājies augts, bet likviditāte noteikto minimālo līmeni pārsniegusi četras reizes.", "link": "https://www.delfi.lv/bizness/37293360/bankas_un_finanses/55699650/lietuvas-bankas-sogad-nopelnijusas-2-6-reizes-vairak-neka-pirms-gada"},
{"title": "Kopējie nodokļu parādi Latvijā jūnija sākumā sarukuši līdz 847 miljoniem eiro", "category": "Finanses", "body": "Latvijā šogad jūnija sākumā kopējie nodokļu parādi, ieskaitot aktuālos, apturētos parādus un atmaksas termiņa pagarinājumus, bija 847,075 miljonu eiro apmērā, kas ir par 1,2% mazāk nekā mēnesi iepriekš un par 3,4% mazāk nekā gada sākumā, liecina Valsts ieņēmumu dienesta ( VID ) dati. Tostarp parādi valsts pamatbudžetam 2023.gada jūnija sākumā bija 401,106 miljonu eiro apmērā, kas ir kritums par 1,2% salīdzinājumā ar maija sākumu, parādi pašvaldību budžetiem veidoja 280,791 miljonu eiro, kas ir par 0,1% vairāk nekā mēnesi iepriekš, bet sociālās apdrošināšanas iemaksu parādi bija 165,178 miljonu eiro apmērā, kas ir samazinājums par 3,3%. Aktuālie parādi, kuriem tiek aprēķināta nokavējuma nauda, 2023.gada 1.jūnijā veidoja 59,2% no kopējās parādu summas jeb 501,171 miljonu eiro. Tāpat VID dati liecina, ka par nepiedzenamiem šogad 1.jūnijā bija atzīti parādi 2,407 miljonu eiro apmērā - šie parādi izveidojušies likvidējamiem uzņēmumiem līdz likvidācijas procedūras pabeigšanai. Savukārt atbilstoši normatīviem par piedzenamiem šogad jūnija sākumā bija atzīti parādi 498,764 miljonu eiro apmērā, tostarp par reāli piedzenamiem atzīti parādi 217,205 miljonu eiro apmērā, bet par reāli nepiedzenamiem - 281,559 miljonu eiro apmērā. No parādiem, kas atzīti par reāli nepiedzenamiem, par 281,548 miljoniem eiro parādniekiem nav naudas līdzekļu un mantas, uz ko vērst piedziņu, savukārt piedziņas noilgums iestājies parādiem 11 400 eiro apmērā. Atmaksas termiņa pagarinājumi šogad 1.jūnijā bija piešķirti parādiem kopumā 111,599 miljonu eiro apmērā, kas ir par 21% mazāk nekā gada sākumā. Savukārt apturēto parādu summa, kam pārtraukta nokavējuma naudas aprēķināšana, jūnija sākumā bija 234,305 miljoni eiro - šo summu veidoja par maksātnespējīgiem atzītu uzņēmumu parādi. 2023.gada 1.janvārī Latvijā kopējie nodokļu parādi bija 876,776 miljonu eiro apmērā.", "link": "https://www.delfi.lv/bizness/37293360/bankas_un_finanses/55696852/kopejie-nodoklu-paradi-latvija-junija-sakuma-sarukusi-lidz-847-miljoniem-eiro"},
{"title": "ASV turpinās celt procentu likmes, paredz 'Morgan Stanley' analītiķi", "category": "Finanses", "body": "Investīciju bankas \" Morgan  Stanley\" analītiķi paredz, ka Federālo rezervju sistēma (FED) jūlija sanāksmē atkal paaugstinās procentu likmes. Signālus par to ir devis FED priekšsēdētājs Džeroms Pauels, kurš norādījis, ka centrālā banka vēl nav pabeigusi darbu pie inflācijas apkarošanas. Bankas ekonomisti paredz, ka procentu likmes pieaugs par 25 procentpunktiem, raksta \"Bloomberg\". Daži tirgus eksperti bija neizpratnē šī mēneša sākumā, kad monetārās politikas veidotāji saglabāja nemainīgas likmes, vienlaikus prognozējot, ka joprojām būs nepieciešami papildu paaugstinājumi, lai kontrolētu inflāciju. Pauels pagājušajā nedēļā neizpratni kliedēja, prezentējot pusgada ekonomikas datus ASV Kongresā, uzstājot, ka \"inflācijas samazināšanas līdz 2% procesam ir tāls ceļš ejams.\" \"Morgan Stanley\" ekonomisti savā prognozes atjauninājumā citēja šīs piezīmes, norādot, ka Pauels skaidri norādīja, ka viņš ir viens no tiem komitejas locekļiem, kuri stingri uzstāj, ka likmēm vajadzētu būt augstākām. Inflācija  pasaulē turpina plosīties un arī citviet procentu likmes turpina augt. Jūnija sākumā Austrālijas centrālā banka paaugstināja bāzes procentu likmi, tai sasniedzot augstāko līmeni kopš 2012. gada maija. Centrālā banka bāzes procentu likmi paaugstināja par 0,25 procentpunktiem - līdz 4,1%. Kanāda nesen palielināja bāzes procentu likmi par 0,25 procentpunktiem - līdz 4,75%. Eiropas Centrālā Banka arī nule kā pacēla procentu likmes un pat Turcija, kuras līderis  Redžeps Tajips Erdogans  ilgstoši apgalvoja, ka inflāciju var apturēt procentlikmju nolaišana, nevis celšana.", "link": "https://www.delfi.lv/bizness/37293360/bankas_un_finanses/55696878/asv-turpinas-celt-procentu-likmes-paredz-morgan-stanley-analitiki"},
{"title": "Sāka ar 10 eiro, nu māca investēt. Saruna ar igauņu finanšu influenceri Kristī Sāri", "category": "Finanses", "body": "Igauņi nekļuva par investoru valsti nakts laikā, tas bija ilgs darbs, saka Kristī Sāre, bijusī angļu valodas skolotāja, kura savas investores gaitas sāka ar desmit eiro ieguldījumu, bet šobrīd ir kļuvusi par vienu no vadošajām finanšu pratības ekspertēm valstī. Kristī Sāre ir Igaunijā pazīstama finanšu pratības blogere, grāmatu autore un uzņēmēja, kas jau vairāk nekā desmit gadus stāsta par savu investores ceļu.  Jūs esat Igaunijā ļoti labi zināma finanšu pratības eksperte, bet, ņemot vērā mūsu mazo valstu valodas barjeras, šeit mēs maz zinām par jums. Lūdzu, īsi pastāstiet, kāds bija jūsu ceļš! Es pabeidzu universitāti 2011. gadā un sāku strādāt par skolotāju – programmā, kas ir līdzīga jūsu “Iespējamai misijai”. Tolaik algas skolotājiem bija vēl mazākas nekā tagad. Es sāku domāt – ko man darīt, alga ir briesmīga. Tāpat kā daudzi, es biju izlasījusi Kijosaki grāmatu “Bagātais tētis, nabagais tētis”, kur viņš raksta – jā, jums vajag likt savai naudai strādāt. Es domāju: labi, bet kā to var izdarīt? Es sāku meklēt avotus, un tolaik, 2011. gadā, tas nebija kā šobrīd. Turklāt es biju skolotāja ar niecīgiem līdzekļiem, es pat nevarēju iegādāties akcijas Baltijas tirgos, jo tad vēl bija komisijas maksas un minimālā pirkuma summa, kas bija 500 eiro. Man tas bija neiespējami, jo mana alga bija 600 eiro. Tā nu es nokļuvu pie pūļa finansēšanas platformas, šobrīd to sauc “Bondora”. Es tur veicu savus pirmos 10 eiro ieguldījumus. Tad man radās vēlme runāt ar citiem cilvēkiem par investīcijām. Atradu interneta forumu, kur mēs sākām runāties. Tad iznāca Jāka Rosāres grāmata par ieguldīšanu un viņš organizēja konferenci par ieguldījumiem. Es tolaik jau biju sākusi internetā rakstīt blogu par savām investīcijām, un viņš mani ielūdza kā pilnīgu iesācēju dienas beigās 15 minūšu laikā pastāstīt par savu pieredzi. Tolaik mans portfelis bija varbūt divi tūkstoši eiro. Taču es sapratu, ka cilvēki grib par to runāt. Tur arī piedalījās Tauri Alase (Kristī sadarbības partneris – red.), ar kuru kopā sapratām, ka vajag veidot vietu, kur runāt par ieguldījumiem. Es šajā pasākumā arī pamanīju, ka ir ļoti maz sieviešu. Tādēļ pēc pāris mēnešiem nodibināju sieviešu investīciju klubu. Un tā nu tas viss ar sniega pikas efektu aizsākās. Man nebija plāna, par ko rakstīt, es cerēju, ka rakstīšu un cilvēki dos atsauksmes. Mums arī nebija liela plāna, bet redzēju, ka cilvēki sāk uzdot vienus un tos pašus jautājumus, un es, lai gan skolā mācīju angļu valodu, biju kļuvusi par investīciju skolotāju. Tad mēs aizsākām investīciju radio raidījumu, tas cilvēkus ieinteresēja. 2018. gadā es sarakstīju grāmatu, jo redzēju, ka viņi uzdod līdzīgus jautājumus, tādēļ uzrakstīju grāmatu, kas paredzēta tieši iesācējiem. Igauņi nekļuva par investoru nāciju nakts laikā, tas bija desmit gadus ilgs darbs. Pirms desmit gadiem nebija nekā, bet nu mums ir piecu dažādu igauņu autoru grāmatas par ieguldījumiem, ir podkāsti, pasākumi. Bet kas bija tas, kas radīja šo interesi tolaik? Ne tikai jums, bet igauņiem kopumā. Te noteikti ir vairāki faktori. Viens no tiem – es negribētu teikt “interneta pieejamība”, bet “ Facebook ”, kas nesen bija radies. Kopumā cilvēki sāka vairāk būt tiešsaistē un izmantot sociālos medijus.", "link": "https://www.delfi.lv/bizness/37293360/bankas_un_finanses/55680812/saka-ar-10-eiro-nu-maca-investet-saruna-ar-igaunu-finansu-influenceri-kristi-sari"},
{"title": "Investoriem nevajag drāmu. Kāds bijis pirmais pusgads Baltijas biržās?", "category": "Finanses", "body": "Baltijas tirgus nav liels, bet sava mazā izmēra dēļ brīžos, kad biržā parādās jauni spēlētāji un kad akciju vērtība kāpj, tas savā vidējā ienesīgumā spēj apsteigt pat lielos amerikāņu uzņēmumu indeksus. Lai gan pirmais pusgads Baltijas kapitāla tirgos bijis salīdzinoši mierīgs, kopfinansējuma platformas \"Capitalia\" vadītājs Juris Grišins raidījumā \"Nākotnes kapitāls\" sacīja, ka pēc  klusākiem brīžiem vienmēr nāk jauni aktivitātes viļņi.   Drāma nav galvenais “Pietrūka dramatisma. Bišķin uz augšu, bišķi uz leju, bet salīdzinoši līdzeni,” raksturojot to, kas noticis Baltijas kapitāltirgos pirmajā pusgadā, saka “Capitalia” vadītājs Juris Grišins. \"Beigās ir pareizi, ka uz biržu nesāk skatīties, kā uz izklaidi. Man liekas tas, ka mums ir bijis mierīgi, ir labi,\" saka Grišins, norādot, ka ekonomikā arī bija mierīgs periods, kas investīcijām ir labvēlīgi. Viņš iesaka domāt ilgtermiņā, nevis cerēt uz lielām svārstībām. Savukārt atbildot uz Kuzikova jautājumu, vai tas ir labi, ka nekas nenotiek, Grišins komentē: “Ja paskatāmies divdesmit gadu griezumā, tad Baltijas valstu akciju indekss nopelnīja 10,9% līdz marta vidum, “S&P 500” tajā pašā laikā bija 9,5%. Vienīgais, kas notiek “S&P” gadījumā - vilnīši ir asāki, bet es kā investors jūtos labāk, kad tie pīķi un lejas nav tik izteiktas.” Viena no lietām, kas raksturo šo periodu - šogad Baltijas pirmajā sarakstā nav bijuši jauni publiskie akciju piedāvājumi. “Arī Amerikā, tāpat kā Baltijas valstīs, uzņēmumi ieiet biržā, kad ir labvēlīgi tirgus apstākļi, kad investoriem ir optimisms par nākotni, uzņēmējiem pašiem ir optimisms par nākotni. Kad ir ļoti daudz IPO, tad tirgus ir tuvu", "link": "https://www.delfi.lv/bizness/37293360/bankas_un_finanses/55697380/investoriem-nevajag-dramu-kads-bijis-pirmais-pusgads-baltijas-birzas"},
{"title": "Baltijas biržās pirmdien lielākais apgrozījums bija ar 'Enefit Green' akcijām", "category": "Finanses", "body": "Baltijas  biržās pirmdien lielākais apgrozījums bija ar Igaunijas enerģētikas uzņēmuma \" Enefit  Green\" akcijām, liecina tirdzniecības dati. Ar \"Enefit Green\" akcijām veikti 1003 darījumi par 388 174 eiro. Vērtspapīru kontus mainīja 86 977 akcijas, kuru cena pirmdien samazinājās par 1,86% - no 4,528 eiro līdz 4,444 eiro par akciju. Otrajā vietā pēc apgrozījuma bija tirdzniecība ar Igaunijas tirdzniecības uzņēmuma \"Tallinna Kaubamaja Grupp\" akcijām, ar kurām veikti 185 darījumi par 178 928 eiro. Vērtspapīru kontus mainīja 18 370 akcijas, kuru cena pirmdien palielinājās par 0,52% - no 9,7 eiro līdz 9,75 eiro par akciju. Savukārt trešajā vietā bija tirdzniecība ar Lietuvas enerģētikas uzņēmuma \"Ignitis grupe\" akcijām, ar kurām veikts 231 darījums par 153 140 eiro. Vērtspapīru kontus mainīja 7476 akcijas, kuru cena pirmdien nemainījās un saglabājās 20,45 eiro par akciju. No Latvijas uzņēmumiem vislielākais apgrozījums - 40 849 eiro - bija ar nebanku kreditētāja \"DelfinGroup\" akcijām. Vērtspapīru kontus 183 darījumos mainīja 29 688 akcijas, kuru cena pirmdien samazinājās par 0,72% - no 1,38 eiro līdz 1,37 eiro par akciju. Kopumā Baltijas regulētajā tirgū pirmdien veikti 3934 darījumi par 1 406 972 eiro. Baltijas Alternatīvajā tirgū \"First North\" pirmdien veikti 404 darījumi par 37 149 eiro.", "link": "https://www.delfi.lv/bizness/37293360/bankas_un_finanses/55655204/baltijas-birzas-pirmdien-lielakais-apgrozijums-bija-ar-enefit-green-akcijam"},
{"title": "'Tesla' uzstāda personīgo rekordu: akciju vērtība pieaug jau divpadsmito dienu", "category": "Finanses", "body": "Elektroauto ražotāja \" Tesla \" akcijas, kā liecina biržu informācija, jau divpadsmito dienu pēc kārtas turpina pieaugt vērtībā un uzrāda labākos rezultātus kopš pērnā gada rudens. Miljardiera Īlona Maska uzņēmums \"Tesla\" pirmdien (naktī uz otrdienu pēc Latvijas laika) uzstādīja jaunu personīgo rekordu, proti, pirmo reizi uzņēmuma publiskās tirgošanās vēsturē divpadsmit dienas pēc kārtas tā akciju vērtība aug. 2021. gada 8. janvārī beidzās iepriekšējējais \"rekords\", proti, akciju cena auga viendpadsmit dienas pēc kārtas. Elektrisko transportlīdzekļu giganta akciju vērtība pēdējo vienpadsmit dienu laikā bija pieaugušas par 33,6%, salīdzinot ar 37,4% pieaugumu 2021. gadā. Otrdien akciju cena sasniedza gandrīz 250 dolārus par vienu akciju. Tā ir augstākā cena, kas bijusi kopš pērnā gada oktobra sākuma. Jāmin, ka ne tikai \"Tesla\" pieredz labas dienas, bet arī citi elektroauto ražotāji. To, CNBC analītiķi skaidro ar pieprasījuma pēc elektroautomašīnām pieaugumu Ķīnā. Japānas investīciju bankas \"Mizuho\" analītiķis Vīdžejs Rakešs, paziņojumā investoriem, rakstījis, ka ka \"Tesla\" pārdošanas apjomi Ķīnā ir bijuši \"spēcīgi\", salīdzinot ar Ķīnas vienaudžiem. Pirmajā ceturksnī \"Tesla\" no Ķīnas tirgus guva ieņēmumus 4,89 miljardu ASV dolāru apmērā jeb 21% no kopējiem ieņēmumiem. Tāpat kopumā ari globālajos finanšu tirgos ir salīdzinoši laba situācija.  Ir gaidāms, ka ASV Federālā rezervju sistēma (FRS) trešdien iepauzēs procentlikmju paaugstināšanu , lai dotu savas politikas noteicējiem vairāk laika novērtēt līdzšinējo procentlikmju paaugstināšanu ietekmi uz ekonomiku un bankām. Tas investoru pamudināja būs pozitīviem.", "link": "https://www.delfi.lv/bizness/37293360/bankas_un_finanses/55658460/tesla-uzstada-personigo-rekordu-akciju-vertiba-pieaug-jau-divpadsmito-dienu"},
{"title": "Plāno veidot Baltijas mazo un vidējo uzņēmumu sākotnējā publiskā piedāvājuma fondu", "category": "Finanses", "body": "\"Valdības deklarācijā skaidri iezīmējām nepieciešamību attīstīt konkurētspējīgu kapitāla tirgu, paplašinot uzņēmumu pieeju finansējumam un investīciju iespējas. Valdība ir apņēmības pilna virzīties uz mērķi – akciju tirgus kapitalizācija vismaz 9% apmērā no IKP līdz 2027. gadam, un šis ir nākamais lielais solis. Pateicoties IPO fondam, tiks veicināta uzņēmumu sektora attīstība, nodrošinot tieši mazo un vidējo uzņēmumu pieejamību finansējumam un sniedzot atbalstu inovāciju, izaugsmes un darbavietu radīšanai. Tas kopumā veidos labvēlīgu vidi uzņēmumu izaugsmei un sekmēs Baltijas reģiona konkurētspēju,\" pauž finanšu ministrs  Arvils Ašeradens . Lai paaugstinātu akciju tirgus kapitalizāciju un veicinātu kapitāla piesaisti un jaunu privātā sektora emitentu ienākšanu biržā, svarīgi turpināt MVU kotācijas atbalsta programmu, kā arī izveidot IPO fondu kā ilgtermiņa tirgus investoru. Vienlaikus jāatzīmē, ka pēdējos gados ir veikti būtiski sagatavošanās darbi, lai veicinātu efektīvu valsts kapitālsabiedrību pārvaldīšanu gan attiecībā uz attīstības mērķu izvirzīšanu, gan optimālu kapitāla struktūru un kapitāla tirgus finansējuma iespēju izmantošanu. Fonds nodrošinās finansējumu MVU sākotnējai kotēšanai un iekļaušanai Baltijas valstu vērtspapīru tirgū, prioritāri akciju tirgū (gan regulētajā tirgū, gan daudzpusējās tirdzniecības sistēmas (MTF) alternatīvajā tirgū  Nasdaq  Baltijas biržā). Fonds darbosies kā specializēts finanšu starpnieks, kurš veiks šādus ieguldījumus: Fonds veiks noteiktu \"enkura investora\" lomu un sekmēs institucionālo un citu privāto investoru investīcijas uzņēmumos. Tāpat fonds risinās tirgus nepilnību – nepietiekamu uzņēmumu skaitu, kas izmanto biržas finansējumu. Fonds būs vērsts uz pelnošiem MVU ar uzņēmuma vērtību orientējoši no 5 līdz 100 miljoniem eiro. Saskaņā ar Fonda izstrādes projekta ietvaros veikto analīzi, potenciālie pretendenti darbojas informāciju tehnoloģiju, apstrādes rūpniecības, biotehnoloģiju, pārtikas rūpniecības u.c. augstas pievienotās vērtības nozarēs. IPO jeb sākotnējais publiskais akciju piedāvājums ir pirmreizēja akciju sabiedrības akciju emitēšana un publiska piedāvāšana ieguldītājiem, kam parasti seko sabiedrības akciju kotēšanas uzsākšana biržā. Tā ir iespēja iedzīvotājiem kļūt par investoriem un ilgtermiņā pelnīt kā šī uzņēmuma akcionāriem. Baltijas MVU sākotnējā publiskā piedāvājuma fonda izveide un finansēšana ir viens no uzdevumiem, kas jāveic saskaņā ar 2023. gada 16. maijā apstiprināto Latvijas kapitāla tirgus tālāku attīstības informatīvo ziņojumu. Tā mērķis ir noteikt kapitāla tirgus attīstību un virzienus vidējam termiņam, lai veicinātu finansējuma pieejamību ekonomikas izaugsmei un transformācijas veicināšanai, kā arī sniegt ieguldījumu iespējas, nodrošinot augsta līmeņa aizsardzību ieguldītājiem. Fonds tiks finansēts ar kopējo summu 20 miljonu eiro apmērā. Finansējumu nodrošinās no  Altum  peļņas, kas ieskaitīta rezerves kapitālā, kā arī no valsts budžeta finansējuma Altum pamatkapitālā. Lai nodrošinātu fonda izveidi, Altum plāno parakstīt sadarbības līgumu un komandītsabiedrības līgumu ar UAB \"Investicijų ir verslo garantijos\" (INVEGA) un kopīgi veikt nepieciešamās darbības fonda izveidei, kā arī atlasīt fonda pārvaldnieku. Šādu fondu izveidei ir pozitīva darbības pieredze vairākas pasaules valstīs, piemēram, Somijā, Dienvidkorejā un citur. Saskaņā ar Valdības rīcības plānu, MK apstiprināja šo pasākumu, lai veicinātu uzņēmumu attīstību un kapitāla piesaisti.", "link": "https://www.delfi.lv/bizness/37293360/bankas_un_finanses/55658656/plano-veidot-baltijas-mazo-un-videjo-uznemumu-sakotneja-publiska-piedavajuma-fondu"},
{"title": "Amerikāņi priecīgi: akciju cenas pieaug, samazinoties inflācijai ASV", "category": "Finanses", "body": "ASV Nodarbinātības ministrijas otrdien publiskoti dati liecināja, ka gada inflācija maijā samazinājusies līdz 4% salīdzinājumā ar 4,9% aprīlī, tādējādi reģistrēts zemākais līmenis kopš 2021.gada marta, turklāt inflācijai kritums fiksēts vienpadsmito mēnesi pēc kārtas. Analītiķi bija prognozējuši, ka gada inflācija maijā samazināsies līdz 4,1%. ASV dolāra vērtība samazinājās pret eiro un britu mārciņu, bet pieauga pret Japānas jenu. Inflācijas dati atbilda tirgu pieņēmumam, ka FRS atturēsies no procentlikmju paaugstināšanas savā sanāksmē trešdien, sacīja \"Briefing.com\" analītiķis Patriks O'Hērs. ASV centrālā banka ir pacēlusi procentlikmes 10 reizes pēc kārtas, cīnoties pret paaugstinātu inflāciju. Investori bažījas, ka augstākas aizņemšanās izmaksas novedīs ekonomiku recesijā. Ir gaidāms, ka  Eiropas Centrālā banka  (ECB) ceturtdien paaugstinās procentlikmes, neraugoties uz eirozonas ieslīgšanu recesijā. Kanāda un Austrālija pacēla procentlikmes pagājušajā nedēļā. Ķīnas centrālā banka otrdien samazināja īstermiņa procentu likmi, tādējādi cenšoties veicināt valsts ekonomikas izaugsmi. Bankas lēmums paredz, ka repo septiņu dienu likme samazināta no 2% līdz 1,9%, un tas ir pirmais šāds samazinājums kopš pērnā gada augusta. ASV biržu indekss \"Dow Jones Industrial Average\" otrdien pieauga par 0,4% līdz 34 212,12 punktiem, indekss \"Standard & Poor's 500\" kāpa par 0,7% līdz 4369,01 punktam, bet indekss \" Nasdaq  Composite\" palielinājās par 0,8% līdz 13 573,32 punktiem. Londonas biržas indekss FTSE 100 otrdien pieauga par 0,3% līdz 7594,78 punktiem, Frankfurtes biržas indekss  DAX  kāpa par 0,8% līdz 16 230,68 punktiem, bet Parīzes biržas indekss CAC 40 palielinājās par 0,6% līdz 7290,80 punktiem. Ņujorkas  biržas elektroniskajā tirdzniecībā WTI markas jēlnaftas cena otrdien pieauga par 3,4% līdz 69,42 ASV dolāriem par barelu. \"Brent\" markas jēlnaftas cena Londonas biržā kāpa par 3,4% līdz 74,29 dolāriem par barelu. Nīderlandes biržā \"Title Transfer Facility\" (TTF) dabasgāzes cena otrdien pieauga par 16,16% līdz 36,05 eiro par megavatstundu. Eiro vērtība pret ASV dolāru otrdien pieauga no 1,0757 līdz 1,0796 dolāriem par eiro, britu mārciņas vērtība pret ASV dolāru kāpa no 1,2509 līdz 1,2612 dolāriem par mārciņu, bet ASV dolāra vērtība pret Japānas jenu pieauga no 139,60 līdz 140,17 jenām par dolāru. Eiro vērtība pret britu mārciņu kritās no 85,99 līdz 85,58 pensiem par eiro.", "link": "https://www.delfi.lv/bizness/37293360/bankas_un_finanses/55660444/amerikani-priecigi-akciju-cenas-pieaug-samazinoties-inflacijai-asv"},
{"title": "'Novira Plaza' īpašnieks veiksmīgi emitējis un kotējis obligācijas", "category": "Finanses", "body": "\"Novira Plaza\" attīstītājs un īpašnieks SIA \"Marijas 2\" veiksmīgi izdevis obligācijas, kas iekļautas biržas AS \" Nasdaq Riga \" pārvaldītajā alternatīvajā tirgū \"First North\", ziņo uzņēmumā. \"Esam priecīgi redzēt SIA \"Marijas 2\" nodrošināto obligāciju panākumus, kur vairāk nekā 60 investori iegādājās visas nodrošinātās obligācijas mūsu pirmajā publiskajā piedāvājumā,\" komentē īpašumu pārvaldīšanas uzņēmuma “Evernord” izpilddirektore Jolanta Jurga. \"Tik liela investoru interese apliecina arī paša produkta - Rīgas centra jaunā un nozīmīgā projekta “Novira Plaza”, kas tiks atklāts šoruden, - spēku,\" teic “Evernord” izpilddirektore, minot arī daudzus augsti atzītus vietējos un starptautiskos uzņēmumus, piemēram, “ PricewaterhouseCoopers ”, “Zalaris” un citus, kas jau ir parakstījuši līgumus par savu biznesu pārcelšanu uz “Novira Plaza”. Rīgas centrā aktīvi noris projekta “Novira Plaza” būvniecības darbi. “Novira Plaza” būs ilgtspējīgs un moderns A klases biznesa centrs, kas atradīsies starp Satekles, Marijas un Elizabetes ielām. Jaunais projekts būs ne vien estētiski pievilcīgs, bet arī funkcionāls, energoefektīvs un atbildīs LEED standartiem. Mērķis ir iegūt LEED platīna sertifikātu ēkas pirmajos darbības gados. SIA “Marijas 2” ir pabeigusi pirmo publisko piedāvājumu, kurā vairāk nekā 60 privātie investori no Baltijas valstīm iegādājās obligācijas 4 miljonu eiro vērtībā ar ienesīgumu līdz dzēšanas termiņam 8,5% gadā, sasniedzot laidiena maksimālo kopējo nominālvērtību. Kopā ar iepriekšējiem laidieniem kopējā emitēto obligāciju summa ir 29 miljoni eiro, kas visas ietilpst SIA “Marijas 2” obligāciju emisijas programmā par kopējo summu līdz 45 miljoniem eiro. “Novira Plaza” attīstītāji ir “Evernord Asset Management”, licencēta aktīvu pārvaldīšanas sabiedrība, kas šobrīd pārvalda trīs slēgtus ieguldījumu fondus un darbojas visās trīs Baltijas valstīs, un “Novira Capital”, kas ir viens no vadošajiem nekustamo īpašumu attīstītājiem Igaunijā un pēdējo gadu laikā izveidojis 4 biroju ēkas Tallinas centrālajā daļā un vairāk nekā 300 augstas klases dzīvokļu.", "link": "https://www.delfi.lv/bizness/37293360/bankas_un_finanses/55666310/novira-plaza-ipasnieks-veiksmigi-emitejis-un-kotejis-obligacijas"},
{"title": "'ABLV Bank' aktīvi maijā atgūti 597 000 eiro apmērā", "category": "Finanses", "body": "Likvidējamās \" ABLV Bank \" likvidatori šogad maijā atguvuši aktīvus 597 000 eiro apmērā, kas ir par 27,7% mazāk nekā mēnesi iepriekš, kad bankas aktīvi tika atgūti 826 000 eiro apmērā, liecina bankas publiskotā informācija. Tostarp no izsniegtajiem kredītiem 2023.gada maijā atgūti 487 000 eiro, no vērtspapīriem - 109 000 eiro, bet no kustamās un citu mantu pārdošanas - 1000 eiro. Tādējādi šogad pirmajos piecos mēnešos \"ABLV Bank\" likvidatori atguvuši 17,716 miljonus eiro, bet kopš 2018.gada 12.jūnija, kad sākās bankas pašlikvidācijas process, \"ABLV Bank\" likvidatori ir atguvuši kopumā 1,277 miljardus eiro, tostarp 2018.gadā tika atgūti 355,493 miljoni eiro, 2019.gadā - 393,767 miljoni eiro, 2020.gadā - 109,797 miljoni eiro, 2021.gadā - 287,058 miljoni eiro, bet 2022.gadā - 112,442 miljoni eiro. Vienlaikus \"ABLV Bank\" likvidācijas izdevumi šogad maijā veidoja 1,111 miljonus eiro, tostarp darbiniekiem izmaksājamā darba samaksa un izmaksājamie atlaišanas pabalsti, iekļaujot nodokļus, bija 710 000 eiro, nepieciešamie izdevumi bankas mantas uzturēšanai un nepieciešamo darba telpu uzturēšanai likvidācijas laikā - 184 000 eiro, likvidatoru atlīdzība, iekļaujot nodokļus, - 70 000 eiro, naudas un finanšu instrumentu glabāšanas izdevumi - 12 000 eiro, bet citi likvidācijas izdevumi bija 135 000 eiro. Tādējādi šogad pirmajos piecos mēnešos bankas likvidācijas izdevumi veido kopumā 8,821 miljonu eiro, bet kopš bankas pašlikvidācijas procesa sākuma \"ABLV Bank\" likvidācijas izdevumi veido kopumā 181,967 miljonus eiro, tostarp bankas likvidācijas izdevumi 2018.gadā bija 21,046 miljonu eiro apmērā, 2019.gadā - 36,873 miljonu eiro apmērā, 2020.gadā - 36,386 miljonu eiro apmērā, 2021.gadā - 43,533 miljonu eiro apmērā, bet 2022.gadā - 35,308 miljonu eiro apmērā. Pārskats arī liecina, ka 2023.gada 31.maijā \"ABLV Bank\" pieteikto kreditoru prasījumi bija 1,191 miljarda eiro apmērā, kas ir par 2,8% mazāk nekā 2022.gada beigās, kad pieteiktie kreditoru prasījumi bija 1,225 miljardu eiro apmērā. Savukārt pārējie kreditoru prasījumi veidoja 34,009 miljonus eiro. \"ABLV Bank\" kasē un prasībās uz pieprasījumu pret centrālajam bankām maija beigās bija 1,01 miljards eiro, bankas prasības pret kredītiestādēm bija 160,035 miljoni eiro, kredītos banka bija izsniegusi 31,437 miljonus eiro, ieguldījumi finanšu instrumentos bija 15,801 miljons eiro, ieguldījumi radniecīgo un asociēto uzņēmumu pamatkapitālā veidoja 140,293 miljonus eiro, bet pārdošanai turētie ilgtermiņa ieguldījumi bija 1,143 miljonu eiro apmērā. Kopumā \"ABLV Bank\" aktīvi šogad maija beigās bija 1,421 miljarda eiro apmērā. Savukārt bankas kapitāls un rezerves maija beigās bija 182,658 miljoni eiro. Publiskotajā informācijā arī minēts, ka līdz 2023.gada maija beigām vairāk nekā 16 200 bankas bijušo klientu ir atguvuši noguldījumus, kopumā izmaksājot 1,21 miljardu eiro. Tāpat paziņojumā atzīmēts, ka turpinās darbs ar kreditoriem, kuru prasījumu apmērs maija beigās veidoja kopumā 1,19 miljardus eiro. Kreditoru prasījumu izmaksas tiek veiktas tikai tad, ja pēc pārbaudes netiek konstatēti normatīvos noteiktie šķēršļi šādu izmaksu veikšanai. Pārbaudes veic bankas nolīgta starptautiska konsultantu komanda no \"Ernst & Young\". Līdz maija beigām pārbaudes pabeigtas 2876 kreditoriem (aprīļa beigās - 2862 kreditoriem). Aģentūra LETA jau vēstīja, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt Finanšu un kapitāla tirgus komisijas (FKTK), kas kopš 2023.gada ir pievienota Latvijas Bankai, padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV Finanšu ministrijas Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī Korupcijas novēršanas un apkarošanas birojs (KNAB) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\". Savukārt Finanšu izlūkošanas dienests atzina, ka nav atklājis Ziemeļkorejas sankciju pārkāpumus.", "link": "https://www.delfi.lv/bizness/37293360/bankas_un_finanses/55660434/ablv-bank-aktivi-maija-atguti-597-000-eiro-apmera"},
{"title": "Akciju cenas pieaug Eiropā", "category": "Finanses", "body": "Lai gan FRS trešdien nolēma nemainīt bāzes procentlikmi, tās politikas veidotāji prognozēja, ka šogad procentlkmes tiks paaugstinātas vēl divas reizes. FRS vadītājs Džeroms Pauels preses konferencē atzina, ka inflācija aizvien ir pārāk augsta, bet piebilda, ka FRS vēl nav pieņēmusi nekādus lēmumus par jūlija sanāksmi vai tai sekojošām sanāksmēm. \"Citiem vārdiem sakot, procentlikmju paaugstināšana jūlijā nav droši zināma,\" paziņoja \"Briefing.com\". Volstrītas indekss \"Dow Jones Industrial Average\" kritās, bet indeksi \"Standard & Poor's 500\" un \" Nasdaq  Composite\" nedaudz pieauga. ASV biržu indekss \"Dow Jones Industrial Average\" trešdien kritās par 0,7% līdz 33 979,33 punktiem, indekss \"Standard & Poor's 500\" kāpa par 0,1% līdz 4372,59 punktiem, bet indekss \"Nasdaq Composite\" palielinājās par 0,4% līdz 13 626,48 punktiem. Londonas biržas indekss FTSE 100 trešdien pieauga par 0,1% līdz 7602,74 punktiem, Frankfurtes biržas indekss  DAX  kāpa par 0,5% līdz 16 310,79 punktiem, bet Parīzes biržas indekss CAC 40 palielinājās par 0,5% līdz 7328,53 punktiem. Ņujorkas  biržas elektroniskajā tirdzniecībā WTI markas jēlnaftas cena trešdien kritās par 1,7% līdz 68,27 ASV dolāriem par barelu. \"Brent\" markas jēlnaftas cena Londonas biržā saruka par 1,5% līdz 73,20 dolāriem par barelu. Nīderlandes biržā \"Title Transfer Facility\" (TTF) dabasgāzes cena trešdien pieauga par 6,27% līdz 38,31 eiro par megavatstundu. Eiro vērtība pret ASV dolāru trešdien pieauga no 1,0793 līdz 1,0837 dolāriem par eiro, britu mārciņas vērtība pret ASV dolāru kāpa no 1,2612 līdz 1,2663 dolāriem par mārciņu, bet ASV dolāra vērtība pret Japānas jenu kritās no 140,21 līdz 139,94 jenām par dolāru. Eiro vērtība pret britu mārciņu kritās no 85,58 līdz 85,55 pensiem par eiro.", "link": "https://www.delfi.lv/bizness/37293360/bankas_un_finanses/55664036/akciju-cenas-pieaug-eiropa"},
{"title": "Valsts atbalstā apkures izmaksu sadārdzinājuma segšanai mājsaimniecībām izmaksāti 15,86 miljoni eiro", "category": "Finanses", "body": "Kopš 2022.gada oktobra energoresursu cenu ārkārtēja pieauguma samazinājuma atbalstam no mājsaimniecībām saņemti kopumā 256 000 pieteikumu, tostarp klātienē pašvaldībā iesniegti 119 000 pieteikumu, bet 137 000 reģistrēti portālā \"epakalpojumi.lv\". Žeiris pauž, ka mājsaimniecības aktīvi ir izmantojušas iespēju reģistrēties energoresursu cenu ārkārtēja pieauguma samazinājuma atbalstam, tostarp liela aktivitāte bija vērojama jau kopš pirmās reģistrācijas dienas. Populārākais atbalsta veids bija vienreizējs atbalsta maksājums 60 eiro apmērā par apkurē izmantoto malku, ja nav čeka. Apkopotie dati liecina, ka vienreizējam maksājumam 60 eiro apmērā par apkurē izmantoto malku, ja nav čeka, pieteikumi veidoja 86,8% jeb 222 000 no visiem pieteikumiem. Savukārt pārējā kurināmā atbalstam vajadzēja iesniegt arī maksājumu apliecinošu dokumentu, tādējādi par granulu, skaidu brikešu iegādi pieteikumu skaits no visiem bija 6,6% jeb 17 000, bet par apkurei izmantoto elektrību - 5% jeb 12 000 pieteikumu. Savukārt iesniegumi no mājsaimniecībām, kas iegādājās malku ar čeku, veidoja 0,7% - saņemti kopumā 1913 šādi pieteikumi. Vismazāk pieteikumu bijis no mājsaimniecībām, kas apkurei izmanto dīzeļdegvielu, - 0,4% jeb 1126, kā arī par apkurē izmantoto gāzi - 0,4% jeb 903. Mājokļa apkurē izmantotās elektroenerģijas sadārdzinājuma kompensācijai visvairāk iesniegumu saņemts Rīgā - 15 977, seko  Rēzeknes novads  - 10 274 un Tukuma novads - 9899 iesniegumi. Savukārt portālā \"epakalpojumi.lv\" aktīvākie atbalsta reģistrētāji bijuši no Mārupes, Ropažu, Olaines, Salaspils, Ādažu, Alūksnes un Liepājas pašvaldībām. Dati par atbalsta pasākumiem mājsaimniecībām apkopoti 9.jūnijā par periodu no 2022.gada 1.oktobra. Maijs bija pēdējais mēnesis, kad iedzīvotāji, pievienojot darījuma apliecinošus dokumentus, vēl varēja iesniegt pieteikumus mājokļa apkurē izmantotās elektroenerģijas, dīzeļdegvielas vai sašķidrinātās naftas gāzes kurināmo sadārdzinājuma kompensācijai. Mājsaimniecības atbalstam par apkures vajadzībām iegādātajām granulām, skaidu briketēm, malku, klāt iesniedzot maksājumu apliecinošu dokumentu, varēja pieteikties līdz 30.aprīlim, bet par malku bez čeka - līdz 2022.gada 30.novembrim. No 2022.gada 1.oktobra daļai no Energoresursu cenu ārkārtēja pieauguma samazinājuma pasākumu likumā iekļautajiem atbalsta pasākumiem mājsaimniecībām ziemas sezonā iedzīvotāji varēja pieteikties portālā \"epakalpojumi.lv\". Portālā pieteikšanās atbalsta pasākumiem bija iespējama tiem, kuri apkurei izmanto granulas vai briketes, malku, kā arī elektroenerģiju, ja tās patēriņš mēnesī ir vairāk nekā 500 kilovatstundu (kWh).", "link": "https://www.delfi.lv/bizness/37293360/bankas_un_finanses/55661588/valsts-atbalsta-apkures-izmaksu-sadardzinajuma-segsanai-majsaimniecibam-izmaksati-15-86-miljoni-eiro"},
{"title": "Vērtspapīrus ar ratiem vairs neved no biržas uz banku", "category": "Finanses", "body": "Lai gan varētu šķist, ka uzņēmumu akciju un obligāciju tirgošana ir modernās ēras kapitālistu izgudrojums, patiesībā pirmā birža pasaulē tika atvērta 17. gs. sākumā Amsterdamā.  Kopš tiem laikiem procesi ir mainījušies, centralizējušies, pasaules valstu valdības ir izstrādājušas sistēmas un noteikumus, vārdu sakot, viss kļuvis kompleksāks un, lai gan birža ir redzamā akciju tirgus daļa, faktisko uzskaiti un sistēmas reģistru uzturēšanu veic depozitāriji.  Arī Latvijā ir tāds, un tas apkalpo arī mūsu kaimiņvalstis. \"Vērtspapīru centrālais depozitārijs faktiski ir vērtspapīru centrālā banka,\" saka Indars Aščuks, salīdzinot savu darbu ar centrālo banku, kas uztur un seko naudas aprites sistēmai, tāpat viņa darbavieta seko līdzi un reģistrē visu, kas notiek akciju tirgū. \"Mēs strādājam ar bankām vai brokeru sabiedrībām, kas atver kontus pie mums, lai glabātu šos vērtspapīrus sev un saviem klientiem, otra būtiskā loma ir veikt norēķinus par darījumiem,\" skaidro depozitārija vadītājs un to salīdzina ar iepirkšanos interneta veikalā, proti, birža ir interneta veikala priekšpuse, kur klients atzīmē, ka grib pirkt preci, savukārt depozitārijs ir tas, kas pārbauda, vai ir prece, pārskaita naudu, identificē klientu un gādā, lai prece nonāktu pie viņa.  Aščuks, atkāpjoties vēsturē, \"Nākotnes kapitāla\" vadītājiem arī skaidro, ka kādreiz šādu depozitāriju nebija un vērtspapīri tika fiziski pārvietoti no biržām uz bankām. Taču darbību skaits Ņujorkas biržā bija tik liels, ka nedēļas vidū tā bija jāslēdz, lai paspētu apkalpot visus darījumus. Tādēļ radās depozitārijs. \"Vērtspapīri vairs nekur nebija jāved,\" saka Aščuks, norādot, ka mūsdienās viss notiek elektroniski un Latvijā kopš neatkarības atjaunošanas vērtspapīri netiek glabāti fiziskā formā.  Kas ir 17. gs. 'tulpju mānija', un kāpēc to salīdzina ar 21. gs. kriptovalūtu spekulācijām", "link": "https://www.delfi.lv/bizness/37293360/bankas_un_finanses/55651984/vertspapirus-ar-ratiem-vairs-neved-no-birzas-uz-banku"},
{"title": "ECB turpina likmju paaugstināšanas gājienu", "category": "Finanses", "body": "Eiropas Centrālās bankas  padome ceturtdien nolēma paaugstināt trīs galvenās ECB procentu likmes par 25 bāzes punktiem. Galveno refinansēšanas operāciju procentu likme, kā arī aizdevumu iespējas uz nakti procentu likme un noguldījumu iespējas uz nakti procentu likme tiks paaugstināta (attiecīgi līdz 4,00%, 4,25% un 3,50%). Jaunās likmes stāsies spēkā, sākot ar 2023. gada 21. jūniju. ECB skaidro, ka inflācija ir samazinājusies, bet paredzams, ka tā joprojām pārlieku ilgi saglabāsies pārāk augsta. Padome ir apņēmusies nodrošināt savlaicīgu inflācijas atgriešanos tās noteiktā 2% vidējā termiņa mērķa līmenī. Tāpēc tā šodien nolēma paaugstināt trīs galvenās ECB procentu likmes. Šodien veiktā procentu likmju paaugstināšana atspoguļo aktualizēto novērtējumu par inflācijas perspektīvu, pamatinflācijas dinamiku un monetārās politikas transmisijas spēku. Saskaņā ar jūnija makroekonomiskajām iespēju aplēsēm Eurosistēmas speciālisti sagaida, ka kopējā inflācija 2023. gadā vidēji būs 5,4%, 2024. gadā – 3,0% un 2025. gadā – 2.2%. Cenu pamatspiediena rādītāji joprojām ir spēcīgi, lai gan daži no tiem liecina par pirmajām samazināšanās pazīmēm, teikts ECB paziņojumā. Speciālisti koriģējuši un paaugstinājuši inflācijas (neietverot enerģijas un pārtikas cenas) iespēju aplēses, īpaši šim un nākamajam gadam, kas skaidrojams ar pārsteidzošo rādītāju paaugstināšanos pagātnē un stabilā darba tirgus ietekmi uz inflācijas sarukuma ātrumu. Tagad paredzams, ka tā 2023. gadā sasniegs 5,1% un pēc tam samazināsies līdz 3% 2024. gadā un līdz 2,3% 2025. gadā. Speciālisti nedaudz pazeminājuši tautsaimniecības izaugsmes iespēju aplēses šim un nākamajam gadam. Tagad tie paredz tautsaimniecības izaugsmi par 0,9% 2023. gadā, par 1.5% 2024. gadā un par 1,6% 2025. gadā. Vienlaikus notiek spēcīga ECB agrāko procentu likmju paaugstinājumu transmisija uz finansēšanas nosacījumiem, un pamazām tie sāk ietekmēt visu tautsaimniecību. Aizņemšanās izmaksas krasi palielinājušās, un aizdevumu atlikuma kāpuma temps palēninās. Stingrāki finansēšanas nosacījumi ir galvenais iemesls, kāpēc paredzams, ka inflācija turpinās sarukt, tuvojoties mērķim, jo gaidāms, ka tie arvien vairāk ierobežos pieprasījumu, norāda ECB. Padomes turpmākie lēmumi nodrošinās, ka galvenās ECB procentu likmes tiks noteiktas pietiekami ierobežojošā līmenī, lai savlaicīgi panāktu inflācijas atbilstību 2% vidējā termiņa mērķrādītājam, un tiks noturētas šajā līmenī tik ilgi, kamēr tas būs nepieciešams. Padomes pieeja, nosakot ierobežojumu apmēru un ilgumu, arī turpmāk balstīsies uz datiem. Konkrētāk, tās lēmumi par procentu likmēm arī turpmāk būs atkarīgi no inflācijas perspektīvas novērtējuma, ņemot vērā saņemtos tautsaimniecības un finanšu datus, pamatinflācijas dinamiku un monetārās politikas transmisijas spēku, norāda ECB.", "link": "https://www.delfi.lv/bizness/37293360/bankas_un_finanses/55667074/ecb-turpina-likmju-paaugstinasanas-gajienu"},
{"title": "Eiro vērtība pieaug pēc ECB procentlikmju palielināšanas", "category": "Finanses", "body": "Akciju cenas pasaules biržās ceturtdien mainījās dažādos virzienos, bet eiro vērtība pieauga pēc  Eiropas Centrālās bankas  (ECB) lēmuma paaugstināt galveno bāzes procentlikmi par 0,25 procentpunktiem līdz 4%. ECB padome norādīja, ka \"inflācija ir samazinājusies, bet paredzams, ka tā joprojām pārlieku ilgi saglabāsies pārāk augsta\". ECB prezidente Kristīne Lagarda preses konferencē pēc padomes sēdes uzsvēra, ka cīņa, lai mazinātu inflāciju, vēl nav galā, tāpēc gaidāms, ka ECB turpinās paaugstināt procentlikmes. \"Interesantākas ir ECB jaunās prognozes un padomi, kuru vispārējais vēstījums ir tāds, ka [ECB] politikas noteicēju darbs vēl nav paveikts,\" sacīja \"Capital Economics\" galvenā eirozonas ekonomista vietnieks Džeks Alens-Reinoldss. Lai gan gada inflācija eirozonā ir samazinājusies līdz 6,1% maijā, tā vēl arvien vairāk nekā trīskārt parsniedz ECB noteikto 2% mērķa rādītāju. Pēc ECB paziņojuma par procentlikmju palielināšanu akciju cenas eirozonas biržās samazinājās, bet Londonas biržā tās pieauga. Galvenie ASV biržu indeksi pieauga par vairāk nekā 1% dienu pēc tam, kad ASV Federālā rezervju sistēma (FRS) iepauzēja procentlikmju paaugstināšanu. Nīderlandes biržā \"Title Transfer Facility\" (TTF) dabasgāzes cena pieauga līdz divu mēnešu augstākajam līmenim, samazinoties piegādēm no Norvēģijas, kur tiek novērstas tehniskas problēmas gāzes infrastruktūrā, kā arī veikta tās apkope. ASV biržu indekss \"Dow Jones Industrial Average\" ceturtdien pieauga par 1,3% līdz 34 408,06 punktiem, indekss \"Standard & Poor's 500\" kāpa par 1,2% līdz 4425,84 punktiem, bet indekss \" Nasdaq  Composite\" palielinājās par 1,2% līdz 13 782,82 punktiem. Londonas biržas indekss FTSE 100 ceturtdien pieauga par 0,3% līdz 7628,26 punktiem, Frankfurtes biržas indekss  DAX  kritās par 0,1% līdz 16 290,12 punktiem, bet Parīzes biržas indekss CAC 40 samazinājās par 0,5% līdz 7290,91 punktam. Ņujorkas biržas elektroniskajā tirdzniecībā WTI markas jēlnaftas cena ceturtdien pieauga par 3,4% līdz 70,62 ASV dolāriem par barelu. \"Brent\" markas jēlnaftas cena Londonas biržā kāpa par 3,4% līdz 75,67 dolāriem par barelu. Nīderlandes biržā \"Title Transfer Facility\" (TTF) dabasgāzes cena ceturtdien pieauga par 7,39% līdz 41,15 eiro par megavatstundu. Eiro vērtība pret ASV dolāru ceturtdien pieauga no 1,0830 līdz 1,0951 dolāram par eiro, britu mārciņas vērtība pret ASV dolāru kāpa no 1,2664 līdz 1,2784 dolāriem par mārciņu, bet ASV dolāra vērtība pret Japānas jenu pieauga no 140,09 līdz 140,27 jenām par dolāru. Eiro vērtība pret britu mārciņu pieauga no 85,52 līdz 85,63 pensiem par eiro.", "link": "https://www.delfi.lv/bizness/37293360/bankas_un_finanses/55669268/eiro-vertiba-pieaug-pec-ecb-procentlikmju-palielinasanas"},
{"title": "Kapitāltirgus atdzīvināšana: 'airBaltic' biržā varētu iziet agrākais nākamā gada vasarā", "category": "Finanses", "body": "Latvijas nacionālās aviokompānijas \"airBaltic\" akcijas biržā varētu sākt kotēt agrākais 2024. gada vasarā, piektdien intervijā  Latvijas Televīzijas  (LTV) raidījumam \"Rīta panorāma\" sacīja \"airBaltic\" valdes priekšsēdētājs  Martins Gauss . Tas potenciāli varētu būt pirmais solis Latvijas kapitāltirgus atdzīvināšanā, ko vēlas panākt Finanšu ministrija. Viņš norādīja, ka kompānija turpina strādāt pie akciju publiskā piedāvājuma izteikšanas, tostarp rudenī paredzēts nolīgt padomniekus un bankas šī procesa īstenošanai. Tāpat Gauss raidījumā sacīja, ka \"airBaltic\" akcijas plānots kotēt \" Nasdaq Riga \", kā arī kādā no Eiropas lielāko pilsētu biržām. Jau ziņots, ka 2020. gada jūlija sākumā  Eiropas Komisija  (EK) atbalstīja Latvijas valdības lēmumu \"airBaltic\" pamatkapitālā ieguldīt 250 miljonus eiro, lai sniegtu atbalstu Covid-19 krīzes pārvarēšanai. Vienlaikus EK lēmums paredz Latvijai piecu līdz septiņu gadu laikā ieguldījumu atgūt. Par \"airBaltic\" kotēšanu biržā tiek runāts jau ilgstoši. Jau 2019. gadā Gauss sacīja, ka apsvērta iespēja akcijas pārdot publiskajos tirgos. Vienlaikus gan viņš pauda bažas, ka, esot biržā, esot arī riski: \"Attiecīgi ir jāsaprot, ka, atrodoties publiskajā tirgū, esi pakļauts dažādiem finanšu pasaules notikumiem, kurus nevari ietekmēt. Cilvēki vairs neskatās uz tevi un nesaka, ka labi dari savu darbu, akciju cenas ietekmē tik daudz dažādu faktoru, pār kuriem tev nav nekādas kontroles.\" Taču šobrīd ir arī  Finanšu ministrija  (FM) ir sākusi runāt par Latvijas kapitāltirgus atdzīvināšanu, kas sevī ietvertu arī valsts un pašvaldību kapitālsabiedrību došanos biržā. FM pozīciju atbalstīja arī premjers  Krišjānis Kariņš  (JV). \"Ne tikai tas ir jādara, lai panāktu ekonomikas transformāciju, bet šo soli un virzienu neattīstot, mēs nolemsim un nodrošināsim mūsu valsts atpalicību vēl tālākā nākotnē,\" atbalstot nepieciešamību, valdības sēdē maijā sacīja Kariņš. Šobrīd ministrija līdz 15. augustam gaida informāciju no valsts un pašvaldības kapitālsabiedrībām par viņu nākotnes vīziju un plāniem un iespējām tos kotēt biržā. Savukārt oktobrī tiek gaidīts arī plāns no AS \"Latvenergo\" un AS \" Latvijas valsts meži \" kopuzņēmuma \"Latvijas vēja parki\" par tā iespējām nokļūt biržā. Tāpat vēstīts, ka \"airBaltic\" koncerna apgrozījums pagājušajā gadā bija 500,17 miljoni eiro, kas ir 2,5 reizes vairāk nekā 2021.gadā, bet kompānijas zaudējumi samazinājās 2,5 reizes - līdz 54,219 miljoniem eiro. Latvijas valstij pieder 97,97% \"airBaltic\" akciju, bet finanšu investoram, Dānijas uzņēmējam Larsam Tūsenam piederošajam \"Aircraft Leasing 1\" - 2,03%.", "link": "https://www.delfi.lv/bizness/37293360/bankas_un_finanses/55669316/kapitaltirgus-atdzivinasana-airbaltic-birza-varetu-iziet-agrakais-nakama-gada-vasara"},
{"title": "Latvijas bankas pirmajā ceturksnī nopelnījušas 143,358 miljonus eiro", "category": "Finanses", "body": "Latvijas banku sektors šogad pirmajā ceturksnī strādāja ar peļņu 143,358 miljonu eiro apmērā, kas ir 2,1 reizi vairāk nekā 2022. gada attiecīgajā periodā, liecina  Latvijas Bankas  publiskotie dati. Banku procentu ienākumi 2023. gada pirmajos trijos mēnešos veidoja 260,14 miljonus eiro, kas ir par 97% vairāk nekā 2022. gada pirmajā ceturksnī, kamēr procentu izdevumi bija 25,27 miljonu eiro apmērā, kas ir pieaugums par 59,9%. Savukārt banku komisijas naudas ienākumi šogad pirmajā ceturksnī bija 79,772 miljonu eiro apmērā, kas ir par 2,9% vairāk nekā 2022. gada pirmajā ceturksnī, bet banku komisijas naudas izdevumi pieauga par 4,7% - līdz 22,728 miljoniem eiro. 2023. gada marta beigās banku sektora aktīvi bija kopumā 27,367 miljardu eiro apmērā, kas ir par 1,2% jeb 337,627 miljoniem eiro vairāk nekā 2022. gada beigās, kad banku sektora aktīvi veidoja 27,705 miljardus eiro. Banku izsniegto kredītu apmērs nebanku klientiem šogad marta beigās bija 15,53 miljardi eiro, kas ir par 0,8% jeb 133,076 miljoniem eiro mazāk nekā 2022. gada beigās. Tostarp iekšzemes klientiem izsniegto aizdevumu apmērs marta beigās veidoja 13,046 miljardus eiro, kas ir par 0,8% jeb 100,52 miljoniem eiro mazāk nekā pagājušā gada beigās. Iekšzemes mājsaimniecībām izsniegto aizdevumu apmērs marta beigās veidoja 6,001 miljardu eiro, kas ir par 0,2% jeb 9,484 miljoniem eiro vairāk nekā 2022. gada beigās, bet iekšzemes nefinanšu sabiedrībām izsniegto aizdevumu apmērs veidoja 6,229 miljardus eiro, kas ir kritums par 1,9% jeb 122,775 miljoniem eiro, tostarp mazajiem un vidējiem uzņēmumiem aizdevumos izsniegti 3,446 miljardi eiro, kas ir par 0,9% jeb 31,456 miljoniem eiro mazāk nekā pagājušā gada beigās. Savukārt noguldījumos bankas marta beigās bija piesaistījušas 22,562 miljardus eiro, kas ir par 2,3% jeb 542,436 miljoniem eiro mazāk nekā 2022. gada beigās. Tostarp iekšzemes klientu noguldījumu apmērs salīdzinājumā ar 2022. gada beigām sarucis par 2,1% jeb 417,802 miljoniem eiro un marta beigās bija 19,118 miljardi eiro. Iekšzemes mājsaimniecību noguldījumu apmērs pirmajā ceturksnī samazinājies par 1,1% jeb 116,33 miljoniem eiro, šogad marta beigās veidojot 10,226 miljardus eiro, bet iekšzemes nefinanšu sabiedrību noguldījumu apmērs audzis par 4,1% jeb 290,466 miljoniem eiro, sasniedzot 7,304 miljardus eiro. Latvijas Bankas dati arī liecina, ka piecu lielāko banku tirgus daļa aktīvos 2023.gada marta beigās bija 89,25% (2022. gada beigās - 88,8%), kredītos nebanku klientiem - 89,81% (90,18%), bet nebanku klientu noguldījumos - 90,95% (89,88%). 2022. gada pirmajā ceturksnī banku sektora kopējā peļņa bija 67,931 miljons eiro, bet pagājušajā gadā kopumā - 321,718 miljoni eiro.", "link": "https://www.delfi.lv/bizness/37293360/bankas_un_finanses/55669110/latvijas-bankas-pirmaja-ceturksni-nopelnijusas-143-358-miljonus-eiro"},
{"title": "Uzziņai: Biežākie jautājumi par apdrošināšanu saistībā ar karu Ukrainā", "category": "Finanses", "body": "Lai arī Ukrainā pēc  Krievijas  agresīvā iebrukuma ir sākusies karadarbība un vairums Latvijas valstspiederīgo to jau pametuši, tomēr iespējamas dažādas situācijas, kad Latvijas iedzīvotāji ieceļo Ukrainā, tai skaitā arī ar saviem transportlīdzekļiem. Kaut arī karadarbība parasti visā pasaulē ir apdrošināšanas izņēmums, tomēr ir atsevišķi pakalpojumi un riski, kuru apdrošināšana varētu arī pašlaik būt pieejama Ukrainā un kas var sniegt atbalstu Latvijas iedzīvotājiem sarežģītās situācijās. Latvijas Apdrošinātāju asociācija (LAA) ir apkopojusi jautājumus, kas apdrošināšanas sabiedrību klientiem ir radušies vai var rasties par risku segumu un atlīdzībām kara situācijā Ukrainā, un sniedz uz tiem atbildes. Taču LAA aicina ņemt vērā, ka karadarbība parasti ir apdrošināšanas izņēmums, tādēļ ir ļoti uzmanīgi jālasa līguma noteikumi un jāizvēlas nepieciešamais risku segums, kā arī jāsazinās ar savu apdrošinātāju, ja rodas papildu jautājumi. Kā arī jāatminas, ka  Ukrainas  puses partneru iespējas sniegt palīdzību šobrīd ir ļoti ierobežotas. LAA arī aicina ļoti rūpīgi izvērtēt savus drošības pasākumus, ja ir nepieciešamība doties uz Ukrainu (piemēram, palīdzības nogādāšanai vai sniegšanai). Ja došos uz Ukrainu ar personīgo transportu un man ir KASKO polise, vai man tiks kompensēti zaudējumi par transportlīdzekļa bojājumiem, ja tādi radīsies karadarbības rezultātā? Pirmkārt, jānoskaidro, kāda ir polises darbības teritorija – Latvija vai arī ārvalstis, un kuras tieši. Apdrošinātāji parasti neatlīdzina zaudējumus, kas radušies kara, iebrukuma, karadarbības vai karam pielīdzināmas operācijas dēļ. Tātad, ja transportlīdzekļa bojājumus tieši izraisījusi karadarbība, atlīdzība netiks izmaksāta. Taču, ja transportlīdzeklim radīsies bojājumi citu iemeslu dēļ, piemēram, tas sadursies ar meža dzīvnieku, tad atlīdzība tiks izmaksāta. Vai obligātā civiltiesiskā transportlīdzekļa īpašnieka atbildības apdrošināšana būs spēkā Ukrainā, ja notiks ceļu satiksmes negadījums (CSNg)? Dodoties uz Ukrainu, standarta  OCTA  polise nederēs, ir nepieciešams iegādāties Zaļo karti jeb starptautisko OCTA apdrošināšanu. Nonākot Ukrainas teritorijā, ir spēkā Ukrainas tiesību akti par OCTA apdrošināšanu, kas nosaka risku segumu. Ukrainā ir noteikti izņēmumi šādiem gadījumiem: \"Apdrošinātājs neatlīdzina zaudējumus, kas radušies CSNg, kas radies nemieru un pilsoņu nemiera, militāru konfliktu, terora aktu, \"dieva akta\" (\"act of god\"), munīcijas eksplozijas vai transportlīdzekļa ugunsgrēka rezultātā, kas nav saistīts ar negadījumu.\" Piemēram, ja Latvijā reģistrēts transportlīdzeklis aiz neuzmanības izraisītu CSNg Ukrainā, tad zaudējumus, kas nodarīti trešajai personai, vajadzētu segt apdrošinātājam, kas izdevis Zaļo karti. Situācija būtu citāda un apdrošinātāja atbildība neiestātos, ja transportlīdzekli rekvizētu, piemēram, militārie spēki un šie spēki izraisītu ceļu satiksmes negadījumu. Ja Latvijā reģistrētam transportlīdzeklim Ukrainā zaudējumus CSNg rezultātā nodara ukraiņu transportlīdzeklis, kas nepiedalās karadarbībā, apdrošināšanai vajadzētu strādāt, bet ir jāatceras, ka notiek karš un arī apdrošināšanas kompāniju darbs var būt paralizēts vai vismaz stipri apgrūtināts. Līdz ar to zaudējumu kompensācija var ļoti ieilgt vai pat nenotikt. Bet, ja zaudējumus Latvijas transportlīdzeklim nodarīs militārā tehnika, piemēram, tanks vai transportlīdzeklis, kas iesaistīts militārās operācijās, tad, visticamāk, nebūs neviena, kas kompensēs šos zaudējumus. Šādā situācijā arī brīvprātīgā  KASKO  apdrošināšanas nelīdzēs, jo karadarbības parasti ir izņēmums. Vai mana ceļojuma apdrošināšana darbosies Ukrainā? Apdrošinātāji visbiežāk neatlīdzina zaudējumus, kas radušies kara, iebrukuma, karadarbības vai karam pielīdzināmas operācijas dēļ. Tomēr ir arī apdrošinātāji, kas pieļauj atsevišķas atkāpes no šīs pozīcijas, daži piemēri: Tāpat apdrošinātājs atlīdzinās zaudējumus, ja tie radušies neatkarīgi no karadarbības, piemēram, ceļotājs paslīdējis uz apledojušas ietves un salauzis roku. Lai noskaidrotu, kādus zaudējumus sedz Jūsu polise karadarbības gadījumā, rūpīgi jāizpēta apdrošināšanas noteikumi un jāuzdod jautājumi konkrētam apdrošinātājam. Man ir nelaimes gadījumu apdrošināšana – vai tiks kompensēti zaudējumi par nelaimes gadījumu Ukrainā? Pirmkārt, jānoskaidro, kāda ir polises darbības teritorija – Latvija vai arī ārvalstis, un kuras tieši. Apdrošinātāju izpratnē visbiežāk par apdrošināšanas gadījumu nav uzskatāmi nelaimes gadījumi, kuru cēlonis ir karadarbība, iebrukums. Tomēr atsevišķi apdrošinātāji izmaksās atlīdzību, izņemot, ja apdrošinātais piedalījies karadarbībā vai militārajās operācijās kā karavīrs. Lai noskaidrotu, kādus zaudējumus sedz Jūsu polise karadarbības gadījumā, rūpīgi jāizpēta apdrošināšanas noteikumi un jāuzdod jautājumi konkrētam apdrošinātājam. Esmu apdrošinājis dzīvību, vai tiks izmaksāta atlīdzība, ja ar mani Ukrainā notiks nelaime? Ja apdrošinātajam ir  dzīvības apdrošināšana  ar uzkrājumu, tad uzkrājums jebkurā gadījumā tiks izmaksāts polisē norādītajam labuma guvējam vai mantiniekiem. Apdrošinātāji visbiežāk neizmaksās parastās dzīvības apdrošināšanas atlīdzību, ja apdrošinātā nāves iemesls ir bijis karadarbība. Tomēr atsevišķi apdrošinātāji nav tik strikti un norāda, ka atlīdzība netiek izmaksāta vienīgi tad, ja apdrošinātais piedalījies kara darbībā vai militārajās operācijās kā karavīrs un tā rezultātā iestājusies nāve. Lai noskaidrotu, kādus zaudējumus sedz Jūsu polise karadarbības gadījumā, rūpīgi jāizpēta apdrošināšanas noteikumi un jāuzdod jautājumi konkrētam apdrošinātājam.", "link": "https://www.delfi.lv/bizness/37293360/bankas_un_finanses/54111626/uzzinai-biezakie-jautajumi-par-apdrosinasanu-saistiba-ar-karu-ukraina"},
{"title": "'Balta' pērn sasniegusi savā vēsturē lielāko bruto parakstīto prēmiju apjomu", "category": "Finanses", "body": "2021. gadā AAS \" Balta \" (PZU grupa) strādājusi ar 8,2% izaugsmi, uzņēmuma bruto parakstīto prēmiju apjomam sasniedzot līdz šim lielāko apjomu – 116 miljonus eiro. Saskaņā ar Latvijas Apdrošinātāju asociācijas (LAA) datiem \"Balta\" tirgus daļa 2021. gadā pieauga par 0,5 procentpunktiem, sasniedzot 26,7%. Uzņēmums pērn strādāja ar 9,3 miljonu eiro lielu peļņu – par 39% mazāk nekā gadu iepriekš. 2021. gads pandēmijas ietekmē turpināja būt izaicinājumiem bagāts teju visās nozarēs, arī apdrošināšanā, komentē \"Balta\" valdes priekšsēdētājs Īans Kenedijs (Iain Kennedy), norādot, ka uzņēmums ir apmierināts ar attīstību un rezultātiem. Pērn kopējais \"Balta\" klientu skaits pieaudzis par 9%. Straujākā izaugsme 2021. gadā bija ceļojumu, civiltiesiskās atbildības, īpašuma un veselības apdrošināšanas produktos. Līdztekus klientu skaita pieaugumam 2021. gadā arī ievērojami – par 11% – pieaudzis apdrošinātāja neto piekritušo atlīdzību apjoms, sasniedzot 63,9 miljonus eiro. \"Izmaksāto atlīdzību apjoma pieaugums balstīts galvenokārt atlīdzību gadījumu skaita pieaugumā. Sava loma bijusi arī inflācijai, kas patlaban skar vairumu nozaru. Salīdzinot ar periodu pirms Covid-19, apdrošinātājiem risku līmenis ir būtiski pieaudzis, jo krietni augusi ir nenoteiktība – inflācija nes paaugstinātu risku faktiski visos galvenajos apdrošināšanas veidos, tajā skaitā īpašuma,  KASKO ,  OCTA  un veselības apdrošināšanā, kā arī civiltiesiskās atbildības, ceļojumu, garantijas un citos apdrošināšanas produktos. Tas tiešā veidā skar ikvienu, domājot ne tikai par ikdienas patēriņu, bet arī par nākotnes riskiem,\" klāsta Kenedijs. Kā piemēru viņš nosauc īpašuma apdrošināšanu – svarīgi ir pārliecināties, ka mājoklis ir apdrošināts ar pietiekamu apdrošinājuma summu atbilstoši šī brīža būvniecības inflācijas situācijai un prognozēm, lai nepieciešamības gadījumā ar to pietiktu pilnīgai īpašuma atjaunošanai. Par šādiem jautājumiem uzņēmums turpina informēt klientus. Viņš prognozē, ka sarežģītā ekonomiskā situācija, ko vēl vairāk pastiprina Putina režīma iebrukuma Ukrainā nestās sekas, spēcīgi ietekmēs nozari un liks apdrošinātājiem pārdomāt savus procesus, efektivitāti un vēl jo lielāku uzmanību pievērst risku aprēķinam, tomēr nespēs strauji bremzēt augošo apdrošināšanas tirgu. \"Lai gan IKP izaugsmes prognozes ir samazinātas, makroekonomisti joprojām paredz mērenu tā kāpumu, tāpēc ceram nepieredzēt ievērojamu klientu skaita sarukumu. Tajā pašā laikā turpina pieaugt sabiedrības izpratne par riskiem un iespējām tos mazināt ar apdrošināšanas palīdzību, lai paaugstinātu savu finansiālo drošību un stabilitāti mainīgajos un neprognozējamajos laikos,\" ar piesardzīgu optimismu stāsta \"Balta\" valdes priekšsēdētājs. Saskaņā ar \"Balta\" veikto aprēķinu, kas balstīts uz  FKTK  datiem, šī sabiedrība ir nedzīvības apdrošināšanas tirgus līderis Latvijā. 2021. gadā uzņēmuma parakstīto prēmiju apjoms bija 116 miljoni eiro. \"Balta\" ietilpst PZU grupā, kas ir viens no līderiem Centrālās un Austrumeiropas apdrošināšanas tirgū.", "link": "https://www.delfi.lv/bizness/37293360/bankas_un_finanses/54384304/balta-pern-sasniegusi-sava-vesture-lielako-bruto-parakstito-premiju-apjomu"},
{"title": "Automatizētas aptiekas un IPO kļūdas, intervija ar igauņu jaunuzņēmumu 'Grab2Go'", "category": "Finanses", "body": "Darbaspēka trūkums ir ilgstoši apspriesta tēma. Teju visu nozaru pārstāvji sūkstās, ka gan kvalificēta, gan nu jau arī mazkvalificēta darba veicēju trūkst. \"Delfi Bizness\" gada sākumā rakstīja par demogrāfijas bedri, kas Latvijai zīmē drūmu nākotni, jo dzimstība ir zema un imigrācijas un emigrācijas bilance negatīva.  Meklējot darbarokas un smadzenes. Viens no risinājumiem, uz ko cer gan darba devēji, gan futurologi, ir automatizācija, proti, mehānisko darbu nodošana robotizētu roku un prātu pārvaldībā. Šeit savu iespēju saskatīja četri igauņu uzņēmēji – Marts Vīlipuss, Reio Orasmee, Ago Molders un Lauri Kivīts. Pirms vairāk nekā trim gadiem viņi dibināja automatizētu veikalu jaunuzņēmumu – \"Grab2Go\".  Maijā uzņēmums startēja Baltijas biržā piedāvājot savas akcijas \"First North\" sarakstā. Vienas akcijas cena bija 1,21 eiro. Pieprasījums pēc akcijām bija aptuveni nedaudz vairāk 340 tūkstoši eiro vērtībā un kopumā uz akcijām parakstījās 872 investori, liecina paziņojums biržā. Uzņēmums bija plānojis piesaistīt 1.2 miljonus. Attiecīgi debija biržā ienesa nepilnu trešdaļu no plānotās summas.  Man par jums un jūsu akciju sākotnējo piedāvājumu Baltijas biržā pastāstīja igauņu investors Jāks Rosāre, bet kopumā, šķiet, Latvijā neesam dzirdējuši par \"Grab2Go\". Pastāstiet nedaudz par savu uzņēmumu.  Marts Vīlipuss: Mēs esam četri dibinātāji, un mums ir vēl divi darbinieki. Mēs esam maza komanda. Mēs sākām pirms nepilniem trim gadiem, jūlijā oficiāli dibinājām kompāniju, bet ideja manā galvā bija jau senāk.  Tātad ideja ir fokusēties uz ātri pārdodamiem patēriņa produktiem, mēs gribam padarīt biznesu uzņēmējiem efektīvāku. Taču mēs nerunājam tikai par pārtikas precēm, bet šobrīd koncentrējamies uz patēriņa precēm. Tas ir viens no mūsu fokusiem. Jums Latvijā ir \"Narvesen\", degvielas uzpildes stacijas, piemēram, \"Circle-K\", tie ir dažādi patēriņa preču veikalu tipi. Bet otrs mūsu fokuss ir aptiekas.  Tātad mēs šobrīd vēlamies atrisināt šo biznesu problēmas, padarīt tos efektīvākus, jo abos sektoros centrālā problēma ir darbaspēks. Farmācijā vajag augsti kvalificētus, licencētus farmaceitus, bet pat patēriņa preču veikaliem ir grūti atrast darbiniekus, lai turētu veikalu vaļā 24 stundas diennaktī un 365 dienas gadā.  Mūsu koncepts ir slēgtā tipa veikals, kur cilvēki nevar aptaustīt produktu. Viss ir aiz 32 collu skārienjutīga ekrāna. Robots aiz sienas jums piegādā izvēlēto preci. Tas ir veids, kā organizēt veikala klāstu, nodrošināt, ka tas ir tīrs un drošs. Tādā veidā jūs varat padarīt procesus vienkāršākus un efektīvākus.", "link": "https://www.delfi.lv/bizness/37293360/bankas_un_finanses/55663918/automatizetas-aptiekas-un-ipo-kludas-intervija-ar-igaunu-jaunuznemumu-grab2go"},
{"title": "Tikai trešdaļa Latvijas iedzīvotāju ikdienā makā nēsā skaidru naudu, liecina aptauja", "category": "Finanses", "body": "Vairāk nekā puse Latvijas iedzīvotāju vairs regulāri nelieto skaidru naudu pirkumu veikšanai klātienē, un, ja tirgotājs nepiedāvā veikt maksājumus ar bankas karti, katrs piektais meklēs citu tirdzniecības vietu vai neiegādāsies noskatīto preci, liecina bankas \" Citadele \" veiktā iedzīvotāju aptauja. Aktīvi skaidras naudas lietotāji jeb tādi, kuriem vienmēr makā glabājas skaidra nauda, ir 34% Latvijas iedzīvotāju. Visbiežāk tie ir cilvēki, kuri sasnieguši 50 gadu vecumu, un sevišķi aktīvi banknošu lietotāji ir pensionāri – teju pusei jeb 47% senioru allaž makā ir skaidra nauda. Aptaujas dati liecina, ka biežāk skaidru naudu izmanto Vidzemē un Kurzemē dzīvojošie. Lietuvā skaidru naudu makā regulāri tur 44% iedzīvotāju, savukārt Igaunijā pircēji skaidrā naudā norēķinās vismazāk Baltijas valstu reģionā – 28%. Nonākot situācijā, kad par kāroto pirkumu nav iespējams samaksāt ar norēķinu karti, katrs trešais (32%) Latvijas iedzīvotājs meklēs tuvāko naudas izmaksas bankomātu. Igaunijā līdzīgi rīkosies katrs ceturtais (25%), savukārt Lietuvā – 15%. Visbiežāk šādam kompromisam gatavi gados jauni cilvēki, kuri nav sasnieguši 30 gadu vecumu. Situācijās, kad nav iespējams norēķināties ar karti, katrs piektais jeb 20% Latvijā neiegādāsies kāroto lietu vai arī meklēs iegādes iespējas pie citiem tirgotājiem. Lietuvā un Igaunijā šādi rīkotos vēl biežāk, attiecīgi, 25% un 26% cilvēku. 7% Latvijā (visbiežāk – Rīgas iedzīvotāji) atklāj, ka nav saskārušies ar situāciju, kad par pirkumu nevar samaksāt ar bankas karti. Igaunijā šādu cilvēku ir divreiz vairāk jeb 14%, bet Lietuvā – 11%. Vēl 2% norāda, ka, ja situācija atļautu, skaidru naudu norēķiniem aizņemtos no kāda paziņas vai tuvinieka. \"Skaidras naudas aprite mūsu ikdienā ar katru gadu samazinās. Piemēram, vēl salīdzinoši nesen nevarējām iedomāties, ka par taksometru vai autobusu pakalpojumiem varēsim maksāt ar bankas maksājumu karti, taču mūsdienās digitālie norēķini transporta segmentā ir norma. Digitalizācijas piemēram seko arī mājražotāji un izbraukuma tirgotāji, kas sākuši pat pieņemt maksājumus savos viedtālruņos,\" skaidro \"Citadeles\" Privātpersonu apkalpošanas direkcijas vadītājs Jānis Mūrnieks. \"Arī mūsu novērojumi liecina, ka, nākot uz tirdziņiem, cilvēki arvien retāk norēķinās ar skaidru naudu. Ja agrāk pircējiem makā vienmēr bija gan maksājumu karte, gan skaidra nauda, tad pēc Covid-19 pandēmijas situācija ir strauji mainījusies, un apmēram puse no visiem tirdziņu apmeklētājiem par pirkumu vēlas norēķināties ar maksājuma karti,\" stāsta gadatirgus organizētāja kompānijas My Expo vadītāja Maira Ādmine. \"Lai nepazaudētu klientus, tirgotāji pielāgojas un meklē modernās tehnoloģijas – karšu pieņemšanas termināli jeb POS. \" \"Aptaujas dati rāda, ka kaimiņvalstu iedzīvotāji ir mazāk toleranti pret situācijām, kad nav iespējams norēķināties ar karti, tāpēc tirgotājiem jāapzinās, ka kopumā ceturtā –piektā daļa potenciālo klientu var atstāt tirdzniecības vietu bez izdarīta pirkuma, ja par to nav iespējams elastīgi norēķināties,\" uzsver Mūrnieks. Reprezentatīvu iedzīvotāju aptauju par Baltijas iedzīvotāju skaidras naudas lietošanas paradumiem banka Citadele kopā ar pētījumu aģentūru \"Norstat\" veica 2023. gada maijā, tiešsaistē visās Baltijas valstīs aptaujājot vairāk nekā 1000 interneta lietotājus vecumā no 18 – 74 gadiem.", "link": "https://www.delfi.lv/bizness/37293360/bankas_un_finanses/55652970/tikai-tresdala-latvijas-iedzivotaju-ikdiena-maka-nesa-skaidru-naudu-liecina-aptauja"},
{"title": "Eksperiments: Kas slēpjas aiz viltus Īlona Maska aicinājuma investēt?", "category": "Finanses", "body": "Pēdējā laikā aizvien izplatītāks kļūst krāpšanas veids, kurā viltus investīciju platformu pārstāvji, izmantojot manipulāciju un nepatiesu informāciju, mēģina izkrāpt cilvēku naudu. Vien salīdzinot 2022. gadu ar 2021. gadu, redzam, ka šādu gadījumu skaits pieauga par 50%, bet izkrāptā summa – par 14%. \" SEB  banka\" veica eksperimentu, atsaucoties kādam investīciju platformas reklāmas piedāvājumam, kas publicēts uzņēmēja Īlona Maska vārdā, un jau nākamajā dienā saņēma krāpnieku zvanu. \"Krāpnieka zvanu saņēma kolēģis no Drošības pārvaldes, kurš uzdevās par Aleksandru, un sarunas laikā atklājās vairākas tipiskas situācijas, kas liecina par to, ka zvanītāja nolūki nav godprātīgi. Visbiežāk šādi zvanītāji komunicē krievu valodā, kā arī uzstāj, lai arī jūs ar viņiem runātu viņiem ērtā valodā. Tomēr pēdējā laikā arvien biežāk zvanītāji mēdz runāt arī latviski, tāpēc valoda nebūtu vienīgā pazīme, kā atpazīt krāpnieku,\" skaidro \"SEB bankas\" Drošības pārvaldes vadītājs Mārcis Pelcis. Sajust naudas garšu Sākotnēji krāpnieks centās iegūt pēc iespējas detalizētāku informāciju par Aleksandru, tostarp ar ko viņš nodarbojas, lai labāk izprastu, cik lielas naudas summas viņu varētu piesaistīt. Vienlaikus krāpnieks mudināja Aleksandru iztēloties savu iespējamo peļņu, stāstot par citu cilvēku veiksmīgo darbošanos konkrētajā platformā, kā arī ieskicējot ainu, kas būtu iespējami tuva Aleksandra ikdienas realitātei. \"Bankas vai citas finanšu institūcijas pārstāvji parasti nejautā personīgu informāciju, piemēram, nodarbošanos un ģimenes stāvokli, jo šāda informācija viņiem nav nepieciešama. Un cilvēkiem arī nevajadzētu dalīties ar privātu informāciju ar svešiniekiem – ne runājot pa telefonu, nedz arī citos apstākļos, jo vēlāk visa šī informācija var tikt apkopota un izmantota citu personu labā. Arī solījumi par peļņu ir krāpnieku triks. Runājot par investīcijām, gan bankas, gan citi uzticami uzņēmumi, pirmkārt, izstāstīs par riskiem. Turklāt garantēt peļņu var tikai, piemēram, runājot par termiņnoguldījumiem, kur ir skaidri zināma procentu likme,\" brīdina Pelcis. Drošība \"pirmajā vietā\" Krāpnieks ļoti detalizēti izskaidroja, kā darbojas investīciju platforma, salīdzinot to ar bankas mājaslapu, tādējādi cenšoties radīt drošības sajūtu. Viņš vairākkārt uzsvēra, ka tikai pats lietotājs var piekļūt savam kontam un ka platformas darbinieki to neredz. Aleksandrs: \"Vai neviens nevar tikt klāt manam kontam? Vai tikai es pats varu redzēt? Vai Jūs arī varat redzēt, ko es tur daru?\" Lai uzturētu drošības sajūtu, krāpnieks lūdza Aleksandram neizpaust skaļi savus norēķinu kartes datus, bet gan ievadīt tos platformā pašam. Aleksandrs: \"Vai tas ir droši?\" \"Sarunas gaitā Aleksandrs tika aicināts ievadīt savas norēķinu kartes datus, bet krāpnieks uzreiz pamanīja, ka dati ir ievadīti nepareizi. Viņš sāka pārmest Aleksandram, ka viņš ir maldinājis investīciju platformas darbinieku, apšaubot viņa godaprātu. Mēģinot izraisīt Aleksandrā vainas sajūtu, krāpnieks pat nepamanīja, ka runā pretī tam, ko iepriekš teicis. It kā dati, ko vada Aleksandrs nevienam nav redzami, bet, tomēr, izrādījās, tie bija redzami. Šis brīdis bija svarīgs arī tāpēc, ka sarunas tonis mainījās no draudzīga un izpalīdzīga uz nepacietīgu un pārmetošu, kas arī ir viens no sarkanajiem karogiem, kas liecina, ka sarunu biedrs visticamāk nav tas, par ko uzdodas,\" skaidro Mārcis Pelcis. Steiga un apelēšana pie ego Aleksandrs centās vienoties ar sarunu biedru par sazvanīšanos vēlāk, kad viņš būtu mājās kopā ar sievu, kura viņam varēšot palīdzēt ar datu ievadi, jo Aleksandram pašam tas nekādi neizdodas. Bet krāpnieks uzstāja uz reģistrācijas pabeigšanu un konta atvēršanu nekavējoties. Aleksandrs: \"Es būšu vakarā, plkst. 17.00, mājās un tad izdarīsim visu līdz galam.\" \"Klienta steidzināšana ir viens no krāpnieku paņēmieniem, kā neļaut apdomāties un vēsu prātu izsvērt dzirdēto informāciju un pieņemt saprātīgu lēmumu par tālāko rīcību. Turklāt, ja tas nelīdz,  krāpnieki  ķeras pie mazāk formālām metodēm. Kā šajā gadījumā – sākās personīgi aizvainojumi un apelēšana pie vīrieša ego, kas pilnīgi noteikti nav raksturīgi bankas vai kādas citas oficiālās institūcijas pārstāvjiem,\" komentē Pelcis. Moderno tehnoloģiju izmantošana Kad sarunas gaitā Aleksandrs nevarēja ievadīt krāpnieka prasīto informāciju, aizbildinoties ar slikto tehnoloģiju pārzināšanu, krāpnieks ātri vien piedāvāja alternatīvu risinājumu – balss pieprasījumu. Šajā gadījumā Aleksandram būtu skaļi jānosauc savi norēķinu kartes dati. \"Noteikti nevajag ļaut sarunas biedram pārliecināt jūs ar dažādu moderno tehnoloģiju izmantošanu, piemēram, kā šajā gadījumā, skaļi nosaukt kartes datus vai arī pieslēgties Jūsu ierīcēm attālināti, izmantojot dažādas programmas. Šādā gadījumā krāpnieki var iegūt pilnīgu kontroli pār jūsu viedtālruni vai datoru, un tātad arī – piekļuvi Jūsu finansēm,\" brīdina Pelcis. Drošas rīcības kodekss \"Septiņi \"NĒ\"\" Lai uzlabotu sabiedrības zināšanas par to, kā atpazīt krāpniekus un kā sevi pasargāt, SEB banka sadarbībā ar Valsts policiju ir izstrādājusi drošas rīcības kodeksu \"Septiņi NĒ\"\". Tas apkopo būtiskākās rīcības, kas palīdzēs cilvēkiem izvairīties no zvanu, tirgotāju un viltus finanšu platformu krāpniekiem. 1. Neuzticies svešiniekiem. Krāpnieki uzdodas par bankas vai kādas citas oficiālas organizācijas pārstāvi. 2. Nepakļaujies spiedienam. Krāpnieki draud ar naudas pazaudēšanu vai kriminālatbildību. Sarunas laikā steidzina pieņemt lēmumu, rada stresu. 3. Nedalies ar informāciju. Krāpnieki parasti prasa nosaukt vai ievadīt kartes numuru vai piekļuves kodus Smart-ID vai kodu kalkulatorā, lūdz nosaukt internetbankas piekļuves datus vai maksājumu kartes numuru. Kad banka zvana klientam, tā nekad neprasa nosaukt šādus datus. 4. Nekādā gadījumā neļauj pieslēgties attālināti. Krāpnieki mēdz prasīt iespēju pieslēgties Tavam datoram vai viedierīcei attālināti. 5. Netici pasakām. Krāpnieki piedāvā lielu peļņu ar nelielām investīcijām. Mudina aizņemties ātros aizdevumus. 6. Neuzķeries uz svešvalodām. Krāpnieki visbiežāk runā krievu valodā un uzstāj, lai arī Tu runā viņiem ērtā valodā. 7. Nebaidies pielikt punktu. Lai pārliecinātos, ka Tava nauda ir drošībā, pārtrauc sarunu, sazinies ar banku, zvanot uz oficiālo numuru, ko ievadi pats. 1. Nepērc no nepārbaudītiem pārdevējiem. Vienmēr dod priekšroku uzticamiem un pārbaudītiem pārdevējiem. 2. Nepārskaiti avansu. Pārskaiti tikai, ja esi pārliecināts, ka darījums ir drošs. 3. Neiekrīti uz cenu. Īpašu uzmanību pievērs, ja preces cena ir ievērojami lētāka nekā citur. 4. Neuzķeries uz steidzamību. Krāpnieki nereti apgalvo, ka darījums ir jāveic steidzami, lai neļautu apdomāties un izvērtēt riskus. 5. Nepalaid garām iespēju kļūt par detektīvu. Elektroniskā saziņā ar eksistējoša uzņēmuma izplatītāju pārliecinies, kā ir uzrakstīts uzņēmuma nosaukums un darbinieka e-pasta adrese, jo bieži tiek veidoti līdzīgi nosaukumi, pamainot vien kādu burtu vai variējot ar pieturzīmēm. Ja rodas aizdomas, sazinies ar uzņēmumu, lai pārliecinātos, vai šāds darbinieks pie viņiem strādā. 6. Nekavējies ievākt atsauksmes. Ja iegādājies preci no juridiskas personas vai neklātienē, veic izpēti internetā, lai pārbaudītu, vai citiem nav bijusi slikta pieredze ar šo pārdevēju. 7. Nedalies ar savu informāciju sociālajos tīklos. 1. Netici un neiekrīti. Krāpnieki parasti uzdodas par finanšu starpniekiem un piedāvā ļoti labu peļņu. Reklamētās finanšu platformas visbiežāk nemaz neeksistē. 2. Nekādu attālinātu pieslēgšanos. Krāpnieki vēlas attālināti pieslēgties Tavam datoram vai viedtālrunim, izmantojot, piemēram, AnyDesk. 3. Nekādu instalāciju. Krāpnieki pirms ieguldījumu veikšanas aicina veikt programmatūras instalāciju Tavā datorā. Tā viņi var iegūt norēķinu karšu datus un paroles jeb pilnīgu kontroli pār datoru un tā saturu. 4. Neuzķeries uz pazīstamiem vārdiem. Krāpnieki mēdz reklamēt ieguldījumus kriptovalūtās internetā, dažkārt izmantojot pazīstamu personu vai licencētu uzņēmumu nosaukumus. Reklāmās ir ietverta saite uz it kā profesionāla izskata mājaslapām, kurās parasti ir aicināts norādīt savu telefona numuru, ko pēcāk izmanto saziņai ar potenciālo upuri. 5. Neļaujies steidzināšanai. Krāpnieki ierasti steidzina un apgalvo, ka izdevīgais piedāvājums ir spēkā limitētu laiku. 6. Neuzticies pat saviem datiem. Lai krāpnieki radītu iespaidu, ka darbojas likumīgi, tie nereti izmanto iepriekš iegūtus personas datus, piemēram, nosauc vārdu, uzvārdu, adresi, e-pastu un pat personas kodu. 7. Nedalies ar savu informāciju sociālajos tīklos.", "link": "https://www.delfi.lv/bizness/37293360/bankas_un_finanses/55661758/eksperiments-kas-slepjas-aiz-viltus-ilona-maska-aicinajuma-investet"},
{"title": "'Personība biznesā': apdrošinātāja 'Gjensidige' Latvijas filiāles vadītāja Sanita Glovecka", "category": "Finanses", "body": "Katru svētdienu \"Delfi Bizness\" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Sanita Glovecka šobrīd vada apdrošinātāja \"Gjensidige\" Latvijas filiāli, bet apdrošināšanas jomā strādā jau daudzus gadus. atradīsiet šeit \"Manuprāt, uzsākot darbu jebkurā nozarē, ir jāmīl tas, ko tu dari, un jāgrib zināt un darīt vairāk, nekā no tevis prasa,\" uzsver Sanita Glovecka. \"Mēs nepārdodam taustāmas lietas. Ikdienā cilvēks nevar izmēģināt, kā darbojas mūsu produkti. Mēs parādāmies tikai brīdī, kad kaut kas ir noticis. Es domāju, ka strādāt apdrošināšanas sektorā noteikti patiks tiem, kas meklē darbu, kur interesanta katra diena, jo šajā nozarē nudien nekad nav garlaicīgi,\" teic apdrošināšanas uzņēmuma vadītāja. Pastāstiet svarīgāko par sevi kā personību Latvijas biznesa vidē. Kad pirms piecpadsmit gadiem nonācu apdrošināšanā, tā bija arī mana pirmā sastapšanās ar šo nozari. Toreiz metos iekšā nezināmajā, no apdrošināšanas saprotot vien to, ka automašīnām ir apdrošināšanas polises zaļas lapiņas izskatā. Par manu izvēli bija skeptiska arī mana vīramāte, sakot: \"Kur tu ej? Tu taču neko no tā nesaproti!\" Uz to es atbildēju, ka iešu un pamēģināšu. Šobrīd, piecpadsmit gadus vēlāk, joprojām esmu šeit, tādēļ uzskatu, ka mans mēģinājums izdevās.", "link": "https://www.delfi.lv/bizness/37293360/bankas_un_finanses/54679202/personiba-biznesa-apdrosinataja-gjensidige-latvijas-filiales-vaditaja-sanita-glovecka"},
{"title": "PTAC piemēro 150 000 eiro sodu uzņēmumam par negodīgiem paaugstinātas maksas satura pakalpojumiem", "category": "Finanses", "body": "Patērētāju tiesību aizsardzības centrs  ( PTAC ), pamatojoties ar negodīgas komercprakses aizlieguma likumu (NKAL), piemērojis 150 000 eiro sodu SIA \"SMS Solutions\" par negodīgas komercprakses īstenošanu, liecina PTAC publiskotā informācija. Kompānijas komercprakse tiek īstenota, reklamējot, piedāvājot un pārdodot paaugstinātas maksas satura un maksas abonēšanas pakalpojumus, kas ir pieejami tādās vietnēs kā, piemēram, \" https://lv.appliplay.com\", \" http://www.lv.playbox.fun/\", \" https://flirtavieta.com\", \" https://lv.gamistream.com/\", \" http://mobiefun.com/lv/wclive\", \"totomobi.com\". Kā liecina PTAC informācija, sūdzības no patērētājiem par uzņēmuma īstenoto komercpraksi PTAC sāka saņemt 2022. gada janvārī. Kopumā no 2022. gada 1. janvāra līdz 2023. gada 17. aprīlim PTAC ir saņēmis 38 patērētāju sūdzības. Vienlaikus saistībā ar nepasūtītu pakalpojumu abonēšanu PTAC iepriekš minētajā laika posmā sniedzis 159 konsultācijas. No patērētāju sūdzībām izriet, ka patērētāji nav vēlējušies uzņēmuma pakalpojumu pasūtīt un izmantot, nav devuši nepārprotamu piekrišanu pakalpojumu pieslēgšanai, nav zinājuši, kurā brīdī, kādā veidā un kāds pakalpojums ir pieslēgts. Minētajos apstākļos patērētājiem nav nodrošināta iespēja skaidri apzināties faktu, ka pakalpojums ir pasūtīts, un līdz ar to ir ierobežota vai praktiski netiek veikta šādu apmaksāto pakalpojumu izmantošana, tādējādi radot patērētājiem zaudējumus. Saskaņā ar patērētāju sniegto informāciju patērētāji par \"SMS solutions\" pakalpojuma pieslēgšanu un apmaksu ir uzzinājuši no mobilo operatoru rēķiniem un operatoru sniegtās informācijas, patērētājiem iebilstot pret šiem maksājumiem vai mēģinot noskaidrot apstākļus, kuri saistīti ar šādu maksājumu rašanos. PTAC norāda, ka patērētāji ir ziņojuši, ka nedz pirms abonēšanas līguma noslēgšanas, ne vēlāk nav informēti par paaugstinātas maksas satura pakalpojumu un tā noteikumiem, kā arī daļā gadījumu patērētāji norāda, ka uzņēmumam \"SMS solutions\" vai tā sadarbības partneriem pašrocīgi un apzināti nav devuši savu tālruņa numuru, uz kuru veikt saziņu par pakalpojuma abonēšanu, kā arī to, ka nav sūtījuši PIN kodus, kas nepieciešami pakalpojuma līguma noslēgšanai un ka nav saņēmuši pakalpojuma pieslēgšanai paredzētās īsziņas. Ņemot vērā iepriekš minēto PTAC noteicis pienākumu \"SMS solutions\" nekavējoties izbeigt negodīgas komercprakses īstenošanu, kurā patērētājiem tiek pieprasīta maksa par nepasūtītiem pakalpojumiem, kā arī pakalpojumu reklamēšanai, līguma noslēgšanai un apmaksai tiek izmantoti negodīgi komerciālie un tehnoloģiskie risinājumi, kuri liedz vai mazina patērētāju iespējas apzināties pakalpojumu reklāmas un līguma noslēgšanas faktu sekas. Tāpat nepieciešams izbeigt komercpraksi, kurā netiek nodrošināta patērētāju tiesībām un interesēm atbilstoša un efektīva sūdzību risināšana, kā arī patērētājiem tiek noklusēta un pastāvīgā informācijas nesējā netiek izsniegta normatīvajos aktos un līgumā paredzētā pirmslīguma informācija un distances līguma noteikumi, tostarp informācija par pakalpojumu aprakstu, raksturojumu, pakalpojumu abonēšanas nosacījumiem, atteikuma tiesībām, strīdu risināšanu ar patērētājiem un saziņas līdzekļiem, ko patērētāji var izmantot, lai ātri un efektīvi sazinātos saistībā ar pakalpojumu līgumiem. PTAC lēmums paredz \"SMS solutions\" aizliegt paredzamu negodīgu komercpraksi. Tāpat piemērota soda nauda 150 000 eiro apmērā. Lēmumu iespējams pārsūdzēt Administratīvajā rajona tiesā līdz šā gada 9.jūlijam. Informācija \"Firmas.lv\" liecina, ka \"SMS Solutions\" 2022.gadā strādāja ar 10,531 miljona eiro apgrozījumu, kas ir 2,6 reizes vairāk nekā gadu iepriekš, savukārt uzņēmuma peļņa 2022.gadā pieauga 3,3 reizes un bija 333 935 eiro. \"SMS Solutions\" reģistrēts 2016.gadā, un kompānijas pamatkapitāls ir 250 000 eiro. Uzņēmums vienādās daļās pieder Konstantīnam Ozerovam un Jevgeņijam Kulakovam.", "link": "https://www.delfi.lv/bizness/37293360/bankas_un_finanses/55674654/ptac-piemero-150-000-eiro-sodu-uznemumam-par-negodigiem-paaugstinatas-maksas-satura-pakalpojumiem"},
{"title": "Mainīsies 'Compensa Life' Latvijas filiāles vadītājs", "category": "Finanses", "body": "Dzīvības apdrošināšanas  kompānijas \"Compensa Life Vienna Insurance Group SE\" Latvijas filiāles vadītājs Viktors Gustsons pēc 22 šajā amatā nostrādātiem gadiem dodas pelnītā atpūtā. No 2023. gada 1. jūlija par filiāles vadītāju kļūs līdzšinējais uzņēmuma biznesa attīstības vadītājs Ervins Vēveris, informē apdrošināšanas kompānijas pārstāvji. Vēverim ir ilggadēja pieredze apdrošināšanas jomā, \"Compensa Life\" strādā kopš 2022. gada augusta. Šī gada laikā viņš izstrādājis un īstenojis uzņēmuma biznesa attīstības stratēģiju ar galveno fokusu uz rentablu uzņēmuma izaugsmi, darbinieku iesaistes un kompetences palielināšanu. Izglītību viņš ieguvis Latvijas Universitātē, viņam ir maģistra grāds ekonomikas un biznesa vadības studijās. Iepriekš Vēveris strādājis vadošos amatos apdrošināšanas sabiedrībās Latvijā. \"Compensa Life\" specializējas dzīvības apdrošināšanā ar uzkrājumu veidošanu mūža pensijas apdrošināšanā, uzkrājošajā apdrošināšanā bērniem, veselības apdrošināšanā un nelaimes gadījumu apdrošināšanā. Uzņēmuma 100% akcionārs ir \"Vienna Insurance Group\" - Austrijas apdrošināšanas grupa Centrāleiropā un Austrumeiropā, kas pārstāvēta 30 valstīs, pārvaldot 49 miljardu eiro aktīvus. \"Compensa Life\" ir filiāles visās trīs Baltijas valstīs, tā nodarbina 150 darbiniekus, pārvalda vairāk nekā 200 000 klientu riskus un aktīvus 500 miljonu eiro vērtībā. Uzņēmumu Latvijā pārstāv tā Latvijas filiāle, kas šeit darbojas kopš 1999. gada.", "link": "https://www.delfi.lv/bizness/37293360/bankas_un_finanses/55674564/mainisies-compensa-life-latvijas-filiales-vaditajs"},
{"title": "Metāli 'zaļajai' nākotnei: Namībija palielinās litija ieguvi un eksportu", "category": "Finanses", "body": "Dienvidrietumu  Āfrikas  valsts, kas atrodas Atlantijas okeāna krastā, grasās palielināt \"zaļajām\" tehnoloģijām nepieciešamā litija ieguvi, vēsta \"Bloomberg\". Āfrikas valsts pagājušajā nedēļā aizliedza neapstrādāta litija un citu svarīgu minerālu eksportu, ko izmanto tīrās enerģijas tehnoloģijās, ziņo \"Bloomberg\". Enerģētikas ministrs, kā raksta  CNN , Toms Alvendo aizstāvēja  Namībijas  pievienotās vērtības politiku, sakot, ka spēcīgāka rūpnieciskā bāze palielinātu valsts pievilcību investoriem, vienlaikus radot darbavietas. \"Ja daži no šiem minerāliem netiks apstrādāti mūsu kontinentā, mūsu valstīs, mēs nekādi nevarēsim industrializēties,\" sacīja Alvendo. \"Mums vairāk jāizmanto mūsu resursi.\" Arī citviet pasaulē līderi, kuru zemēs tiek iegūti augstajām tehnoloģijām nepieciešami materiāli, ir norādījuši, ka vēlas to izmantot valsts attīstībai, piemērojot lielākus nodokļus vai citos veidos veicinot ne tikai to ieguvi, bet arī apstrādi. Gan Čīles, gan Meksikas līderi plāno līdzīgu kursu kā Namībija. Namībijas paziņojums nāk pēc  Zimbabves  decembrī pieņemtā lēmuma aizliegt litija rūdas eksportu. Zimbabve tādējādi vēlas veicināt vietējo akumulatoru litija ražošanu un apsver iespēju aplikt ar nodokli koncentrāta eksportu. Namībijā ir ievērojamas litija atradnes. Metāls ir svarīgs, jo tas ir pamatā akumulatoru tehnoloģijai, kas savukārt ir svarīga sastāvdaļa zaļās enerģijas ciklā. Valstī arī ir vairāku citu retāku metālu, kas nepieciešami vēja ģeneratoriem, atradnes. \"Bloomberg\" min, ka tuvākajos gados valsts litija rūpniecības vērtība varētu būt gandrīz miljards dolāru vērtībā gadā. Namībija ir arī viena no lielākajām dimantu un urāna ieguves valstīm.", "link": "https://www.delfi.lv/bizness/37293360/bankas_un_finanses/55675150/metali-zalajai-nakotnei-namibija-palielinas-litija-ieguvi-un-eksportu"},
{"title": "12 mēnešu Euribor pirmo reizi 15 gadu laikā pārkāpis 4% robežu", "category": "Finanses", "body": "12 mēnešu  Euribor  pirmo reizi kopš 2008. gada pārkāpis 4% robežu, piektdien sasniedzot 4,02%. Procentu likmes sāka pieaugt pagājušajā gadā, reaģējot uz  Eiropas Centrālās bankas  (ECB) agresīvajiem lēmumiem celt bāzes procentu likmes. Gada Euribor septembrī pārsniedza 2% atzīmi un decembrī pārsniedza 3% atzīmi. Sešu mēnešu Euribor piektdien sasniedzis 3,822%, trīs mēnešu Euribor – 3,572%, bet viena mēneša Euribor – 3,355%. Jau ziņots, ka Eiropas Centrālās bankas padome 15. jūnijā nolēma paaugstināt trīs galvenās ECB procentu likmes par 25 bāzes punktiem. Galveno refinansēšanas operāciju procentu likme, kā arī aizdevumu iespējas uz nakti procentu likme un noguldījumu iespējas uz nakti procentu likme tiks paaugstināta (attiecīgi līdz 4,00%, 4,25% un 3,50%). Jaunās likmes stāsies spēkā, sākot ar 2023. gada 21. jūniju.", "link": "https://www.delfi.lv/bizness/37293360/bankas_un_finanses/55674786/12-menesu-euribor-pirmo-reizi-15-gadu-laika-parkapis-4-robezu"},
{"title": "'Storent Holdings' obligāciju piedāvājumā piesaista 10,5 miljonus eiro", "category": "Finanses", "body": "\"Piesaistītais finansējums ļaus mums turpināt izaugsmi, kā arī pārfinansēt pašreizējās saistības. Esmu gandarīts, ka uz obligācijām kopumā parakstījās gandrīz 1000 investoru, no kuriem lielākā daļa ir privātie investori un kuri tagad kļūs par daļu no \"Storent\" attīstības,\" komentējis \"Storent Holdings\" valdes loceklis Andris Pavlovs. \"Storent Holdings\" jauno obligāciju dzēšanas termiņš ir 2025. gada 21. decembris. Procentu likme tika noteikta izsolē, un visi investori saņems obligācijas ar 11% likmi. Tomēr, kā atzīst uzņēmumā, veiksmīgajā procesā ir arī sava vilšanās. \"Lielākā vilšanās bija tā, ka neviens no Baltijas institucionālajiem investoriem neizlēma atbalstīt vietēju, ambiciozu uzņēmumu. Rodas iespaids, ka institucionālie investori labprātāk investē ārzemēs,\" piebilda Pavlovs. Norēķini par obligācijām plānoti 21. jūnijā. \" Nasdaq Riga \" ir pieņēmusi lēmumu 26. jūnijā iekļaut obligācijas Baltijas obligāciju sarakstā. Ieguldītāji, kuri izvēlējās apmainīt savas \"Storent Investments\" obligācijas, 0,5% komisijas maksu un uzkrātos procentu maksājumus saņems ne vēlāk kā 5. jūlijā. \"Storent Holdings\" vadība ir apstiprinājusi galīgos noteikumus ar koriģēto emisijas apjomu un kupona likmi. Latvijas Bankā reģistrētais \"Storent Holdings\" obligāciju emisijas pamatprospekts ļauj uzņēmumam piesaistīt līdz 15 miljoniem eiro, līdz ar to uzņēmums tuvākajos mēnešos plāno emitēt papildu obligācijas. \"Storent Holdings\" pateicas investoriem par augsto interesi iegādāties uzņēmuma obligācijas un tos, kuri tehnisku iemeslu dēļ nepaspēja parakstīties uz obligācijam, lūdz sazināties ar uzņēmumu.", "link": "https://www.delfi.lv/bizness/37293360/bankas_un_finanses/55676908/storent-holdings-obligaciju-piedavajuma-piesaista-10-5-miljonus-eiro"},
{"title": "Investoriem rūk cerības par Ķīnas ekonomikas izaugsmi", "category": "Finanses", "body": "Akciju cenas pagājušonedēļ bija kāpušas, daļēji cerībās, ka Pekina paziņos par ekonomikas stimulēšanas plāniem. Šādu paziņojumu trūkums pirmdien apvienojumā ar brīvdienu ASV finanšu tirgos nomāca investoru noskaņojumu. Tirgi turpināja bažīties par Ķīnas ekonomikas lēno atkopšanos pēc  Covid-19  ierobežojumu izbeigšanas. Naftas cenas  kritās bažās par energoresursu pieprasījumu Ķīnā, kas ir svarīga jēlnaftas patērētāja. Investori nervozēja pirms ceturtdien gaidāmiem Lielbritānijas, Norvēģijas un Šveices centrālo banku lēmumiem par procentlikmēm. ASV Federālā rezervju sistēma (FRS) pagājušonedēļ iepauzēja procentlikmju paaugstināšanu, bet  Eiropas Centrālā banka  (ECB) pacēla procentlikmes. ASV biržu indeksi \"Dow Jones Industrial Average\", \"Standard & Poor's 500\" un \"Nasdaq Composite\" pirmdien nemainījās, jo ASV bija brīvdiena un biržas bija slēgtas. Londonas biržas indekss FTSE 100 pirmdien kritās par 0,7% līdz 7588,48 punktiem, Frankfurtes biržas indekss  DAX  saruka par 1,0% līdz 16 201,20 punktiem, bet Parīzes biržas indekss CAC 40 samazinājās par 1,0% līdz 7314,05 punktiem. Ņujorkas biržas elektroniskajā tirdzniecībā WTI markas jēlnaftas cena pirmdien kritās par 0,9% līdz 71,30 ASV dolāriem par barelu. \"Brent\" markas jēlnaftas cena Londonas biržā saruka par 0,7% līdz 76,06 dolāriem par barelu. Nīderlandes biržā \"Title Transfer Facility\" (TTF) dabasgāzes cena pirmdien kritās par 0,31% līdz 34,90 eiro par megavatstundu. Eiro vērtība pret ASV dolāru pirmdien kritās no 1,0937 līdz 1,0925 dolāriem par eiro, britu mārciņas vērtība pret ASV dolāru saruka no 1,2817 līdz 1,2794 dolāriem par mārciņu, bet ASV dolāra vērtība pret Japānas jenu pieauga no 141,81 līdz 141,89 jenām par dolāru. Eiro vērtība pret britu mārciņu kritās no 85,33 līdz 85,27 pensiem par eiro.", "link": "https://www.delfi.lv/bizness/37293360/bankas_un_finanses/55677756/investoriem-ruk-ceribas-par-kinas-ekonomikas-izaugsmi"},
{"title": "Melnkalnē notiesāts bēguļojošais korejiešu kriptovalūtu uzņēmējs", "category": "Finanses", "body": "Pērn ekonomikas svārstību rezultātā pasaulē sabruka virkne kriptovalūtu uzņēmumu un virkne kriptovalūtu zaudēja vērtību. Viens no krīzes pirmajiem notikumiem bija korejiešu miljardiera Do Kvona kriptovalūtu sabrukums. Pērnā pavasara 99,9% vērtības kritums \"Luna\" valūtai bija īpaši sāpīgs tiem, kas to bija iegādājušies, kad tās vērtība bija pie 119 dolāriem. Tas daudzus saniknoja un gan Dienvidkorejā, gan ASV un Eiropā aktualizēja jautājumu par kriptovalūtu tirgus regulāciju un atbildes piemērošanu blokķēžu projektu autoriem un kriptotirdzniecības platformām. 14. septembrī, kā ziņoja \"Bloomberg\", Dienvidkoreja izdeva aresta orderi pret Do Kvonu un vēl piecām citām ar uzņēmumu saistītām personām saistībā ar krāpšanu un finanšu likumu pārkāpumiem. Miljardieris nevēlējās stāties tiesas priekšā un apmēram pusgadu bēguļoja no tiesībsargiem. Taču nesen tika aizturēts Melnkalnē ar viltotām pasi. Melnkalne paziņojusi, ka uzņēmēju izdos ASV un Dienvidkorejai, kad būs atrisināts jautājums par viltoto pasi.", "link": "https://www.delfi.lv/bizness/37293360/bankas_un_finanses/55677814/melnkalne-notiesats-begulojosais-korejiesu-kriptovalutu-uznemejs"},
{"title": "Likvidēta 'Danske Bank' Latvijas filiāle", "category": "Finanses", "body": "Bankas filiāle Latvijā bija reģistrēta kopš 2008. gada 11. aprīļa. Jau šī gada 1. martā \" Danske Bank \" filiāle Latvijā ziņoja par savu lēmumu pārtraukt klientu apkalpošanu un to, ka atlikušo biznesa klientu apkalpošana pārcelta uz \"Danske Bank\" Lietuvas filiāli. \"Danske Bank\" AS filiāles Latvija privātpersonu kredītportfeli iepriekš pārņēma AS \" Citadele  banka\". Lēmumu par bankas pakalpojumu sniegšanas pārtraukšanu filiālēs Baltijā AS \"Danske Bank\" pieņēmusi jau pagājušā gada februārī.", "link": "https://www.delfi.lv/bizness/37293360/bankas_un_finanses/51995687/likvideta-danske-bank-latvijas-filiale"},
{"title": "'Citadele' vienojusies par tās Šveices meitas sabiedrības pārdošanu", "category": "Finanses", "body": "AS “ Citadele  banka” ir noslēgusi līgumu ar “Trusted Novus Bank Limited” par tai piederošās meitas sabiedrības Šveicē “Kaleido Privatbank” AG pārdošanu. “Trusted Novus Bank Limited” iegādāsies 100% “Kaleido Privatbank” AG akciju. Darījumu plānots pabeigt līdz 2022. gada beigām, pēc regulatoru atļauju saņemšanas. Līdz ar jaunas vadības ienākšanu \"Kaleido\" 2020. gadā,  Šveices  banka ir pārorientējusi savu stratēģiju uz klientiem no DACH reģiona –  Vācijas ,  Austrijas  un Šveices. \"Kaleido\" pārdošana ir nākamais solis ceļā uz \"Citadeles\" pamatdarbības nostiprināšanu Baltijā, lai atbalstītu vietējo ekonomiku, teikts bankas paziņojumā. Bankas \"Citadele\" valdes priekšsēdētājs Jūhans Okerblums informē: \"Šveices meitas sabiedrības pārdošana atbilst \"Citadeles\" ilgtermiņa ambīcijām kļūt par vadošo finanšu pakalpojumu sniedzēju Baltijā. Jaunajiem īpašniekiem ir stingra apņemšanās un kompetence, lai turpinātu atbalstīt jauno \"Kaleido\" stratēģiju un ļautu viņiem īstenot izaugsmes potenciālu\". Savukārt \"Kaleido\" vadītājs Rolfs Bauers piebilst: \"Tagad mēs ieiesim nākamajā fāzē. Jaunā partnerība sniegs gudru veidu, kā apvienot tradicionālos un jaunos biznesa modeļus, lai sasniegtu nākamo attīstības līmeni\". \"Citadele\" ir otra lielākā banka Latvijā pēc aktīviem. \"Citadeles\" grupa tiek pārvaldīta no Latvijas. Tās meitas uzņēmumi un filiāles darbojas Latvijā, Lietuvā un Igaunijā. \"Trusted Novus Bank\" Ltd ir Gibraltāra banka, kas piedāvā visaptverošus banku produktus un pakalpojumus.", "link": "https://www.delfi.lv/bizness/37293360/bankas_un_finanses/53974566/citadele-vienojusies-par-tas-sveices-meitas-sabiedribas-pardosanu"},
{"title": "Latvijā ar zaudējumiem pērn strādājušas divas bankas", "category": "Finanses", "body": "Pēc asociācijas datiem, 2021. gadā \"PrivatBank\" zaudējumi bija 5,881 miljons eiro, kas ir par 56,9% mazāk nekā 2020. gadā, kad banka cieta zaudējumus 13,633 miljonu eiro apmērā. Tāpat ar zaudējumiem pērn strādāja \" Expobank \". Bankas zaudējumi, pēc asociācijas datiem, pērn pieauguši par 98,5%, sasniedzot 1,916 miljonus eiro. Vienlaikus lielākā peļņa 2021.gadā starp Latvijas bankām, tāpat kā gadu iepriekš, bija \" Swedbank \" - pagājušajā gadā \"Swedbank\" peļņa bija 73,414 miljoni eiro, kas ir par 2,5% mazāk nekā 2020.gadā. Seko \" SEB  banka\", kuras peļņa pagājušajā gadā bija 72,538 miljoni eiro, kas ir divas reizes vairāk nekā 2020. gadā. Savukārt trešā lielākā peļņa starp Latvijas bankām pagājušajā gadā bija bankai \" Citadele \" - bankas auditētā peļņa pagājušajā gadā bija 29,643 miljoni eiro pretstatā zaudējumiem 2020. gadā. Asociācijas datos nav uzrādīti \"Rietumu bankas\", kura nav asociācijas biedrs, dati, taču, pēc bankas publiskotās informācijas, \"Rietumu bankas\" provizoriskā peļņa pagājušajā gadā bija 21,5 miljoni eiro, kas ir par 18,6% vairāk nekā 2020. gadā, tādējādi pēc gūtās peļņas apmēra ierindojot \"Rietumu banku\" ceturtajā pozīcijā. Tāpat asociācijas dati liecina, ka \"Reģionālās investīciju bankas\" peļņa pagājušajā gadā bija 9,08 miljoni eiro, kas ir pieaugums vairāk nekā 11 reizes, kamēr \" BlueOrange  Bank\" peļņa pieaugusi par 45,1%, sasniedzot 7,117 miljonus eiro. Vienlaikus atbilstoši \"BlueOrange Bank\" publiskotajiem auditētajiem datiem bankas peļņa pērn bija 9,766 miljoni eiro, kas ir 2,6 vairāk nekā 2020.gadā. \" LPB Bank \" peļņa pagājušajā gadā bija 5,441 miljons eiro, kas ir pieaugums par 50,3%, \" Signet Bank \" peļņa bija 2,942 miljoni eiro, kas ir pieaugums par 80,8%, \" Industra Bank \" peļņa bija 1,824 miljoni eiro pretstatā zaudējumiem 2020.gadā, bet \" Baltic International Bank \" peļņa bija 870 000 eiro pretstatā zaudējumiem gadu iepriekš. Asociācijā neinformē par tās biedru \"OP Corporate Bank\" filiāles Latvijā darbības rezultātiem, kā arī par \" Luminor Bank \" Latvijas filiāles rezultātiem. Kopumā Latvijas banku sektors 2021. gadā strādājis ar peļņu 264,406 miljonu eiro apmērā, kas ir par 81,1% vairāk nekā gadu iepriekš, tostarp asociācijas biedru banku peļņa bija 195,073 miljoni eiro, kas ir divas reizes vairāk nekā 2020. gadā.", "link": "https://www.delfi.lv/bizness/37293360/bankas_un_finanses/54146968/latvija-ar-zaudejumiem-pern-stradajusas-divas-bankas"},
{"title": "Finanšu tirgos zemākos punktus vēl tikai pieredzēsim, 'Nākotnes kapitālā' saka Peisenieks", "category": "Finanses", "body": "“Pirms daudziem gadiem bija darījumi “Forex” tirgū. Pirmajā piegājienā bija iesācēja veiksme,” atminas Kaspars Peisenieks, sakot, ka pirmajiem veiksmīgajiem darījumiem ātri vien sekojusi sūra mācība. Līdzīga pieredze bijusi arī raidījuma vadītājam Konstantīnam Kuzikovam, kurš akciju svārstību dēļ pēc pirmajiem pirkumiem zaudēja pāris tūkstošu dolāru. Savukārt, runājot par veiksmēm, Peisenieks saka, ka šogad varētu būt bijis viens no veiksmīgākajiem darījumiem – viņš bija ieguldījis naudu, paļaujoties uz naftas cenu pieaugumu, un tas arī devis labus augļus.  Peisenieks ir ne tikai finanšu eksperts, bet arī “Investoru kluba” vadītājs. Kā viņš pats raksturo: tas ir medijs, kas ir tēmēts uz individuāliem investoriem. “Mūsu lasītājs ir indivīds, kurš aktīvi rūpējas par saviem līdzekļiem,” saka Peisenieks, smejoties, ka šiem cilvēkiem ir patīkama problēma – ko darīt ar brīvo naudu? Viņš skaidro, ka “Investoru kluba” radītais tēls “Investors Andris” pārsvarā iegulda naudu Baltijas tirgū.  “Mēs sagaidām, ka priekšā varētu būt diezgan grūta ziema tieši no sabiedrības patēriņa skatpunkta, tāpēc mēs pārdevām uzņēmumu akcijas, kas savus ienākumus ģenerē no plaša patēriņa mazumtirdzniecības,” kā piemēru savai stratēģijai, kas tiek pielietota, veidojot “Investoru kluba” portfeli, min Peisenieks. Viņš arī, atbildot uz Kuzikova jautājumu, vai tad, ja varētu atgriezties pagātnē, tiktu pieņemti citi lēmumi, saka, ka kopumā nenožēlo savas investīcijas.", "link": "https://www.delfi.lv/bizness/37293360/bankas_un_finanses/54709758/finansu-tirgos-zemakos-punktus-vel-tikai-pieredzesim-nakotnes-kapitala-saka-peisenieks"},
{"title": "Skriešanās ar inflāciju. Vai ar Baltijas uzņēmumu dividendēm var nopelnīt?", "category": "Finanses", "body": "Inflācija un recesija, astronomiskas elektroenerģijas cenas, procentu likmju paaugstināšanās – ekonomikas ziņas pēdējos mēnešos ir arvien satraucošākas. Tādēļ Latvijā daudziem jāizšķiras – savilkt ciešāk jostu vai arī sākt pelnīt vairāk. Jāatzīst, ka neatkarīgi no izvēles uzkrājumus \"apēdīs\" inflācija. Depozītu likmes ir teju nulles līmenī, bet tradicionālie aktīvi, piemēram, nekustamais īpašums, kļuvuši nepieejami augsto cenu dēļ, ko veido komunālo pakalpojumu maksājumi. Vai šādā situācijā ir iespējams saglabāt vai pat vairot uzkrājumus? Šajā rakstā \"Delfi Bizness\" skaidro: - vai ir vērts apsvērt dividendes kā risinājumu, lai paglābtu naudu no inflācijas;- kur atrast uzņēmumus, kas maksā dividendes; - kā notiek dividenžu izmaksa; - cik daudz ar dividendēm var nopelnīt; - vai var pelnīt, pateicoties IPO.", "link": "https://www.delfi.lv/bizness/37293360/bankas_un_finanses/54731834/skriesanas-ar-inflaciju-vai-ar-baltijas-uznemumu-dividendem-var-nopelnit"},
{"title": "FNA: Krāpnieki no Latvijas iedzīvotājiem deviņos mēnešos izvilinājuši 8,6 miljonus eiro", "category": "Finanses", "body": "Finanšu nozares asociācijas apkopotie dati parāda, ka šogad no 1. janvāra līdz 31. septembrim izkrāpto līdzekļu apmērs banku klientiem, pašiem apstiprinot maksājumu, sasniedz 8,6 miljonus eiro. Savukārt 2,8 miljonu eiro apjomā krāpšanas gadījumus ir izdevies novērst. Neskatoties uz finanšu nozares un tiesībaizsardzības iestāžu veiktajām darbībām krāpšanas ierobežošanā, pieaugošie zaudējumi liek secināt, ka ir nepieciešami vēl papildu pasākumi jautājumu risināšanai. Nepieciešama un būtiska ir nekavējoša politikas veidotāju un drošības iestāžu iesaiste, īstenojot visaptverošu pieeju krāpnieku un to izmantoto metožu radītā apdraudējuma novēršanā. Finanšu nozares asociācijas krāpšanas ierobežošanas darba grupa ir sagatavojusi priekšlikumus situācijas turpmākai uzlabošanai: • turpināt informēt sabiedrību, īpaši seniorus, krievu valodā runājošo sabiedrības daļu un jauniešus par krāpnieku aktivitātēm, lai uzlabotu iedzīvotāju prasmes atpazīt tās; • pastāvīgi pilnveidot noziegumu preventīvos un apkarošanas mehānismus; • izmantojot Finanšu izlūkošanas dienesta aizdomīgu darījumu ziņošanas sistēmas ietvaros kredītiestāžu iesniegto informāciju par krāpšanas gadījumiem un starptautiskās sadarbības mehānismus, nodrošināt saistīto gadījumu identificēšanu, izpratni par situācijas kopējo apmēru un efektīvi iznīcināt krāpnieku izveidoto tīklu; • nodrošināt operatīvu informācijas apmaiņu starp kredītiestādēm par personām, kuras bijušas iesaistītas krāpšanā un ar to apkalpošanu saistītajiem riskiem Noziedzīgi iegūtu līdzekļu legalizācijas un terorisma un proliferācijas novēršanas likuma kārtībā; • regulāri apkopot statistikas datus par krāpšanas gadījumiem un aktuālajām tendencēm; • izvērtēt krāpnieku radītos draudus nacionālajai drošībai un izstrādāt risku pārvaldīšanas plānu, paredzot konkrētus pasākumus un atbildīgās institūcijas par konkrēto pasākumu īstenošanu; • izvērtēt telekomunikāciju operatoru lomu telefonkrāpšanas ierobežošanā, sagatavot telekomunikāciju nozares labās prakses vadlīnijas, kā arī izvērtēt iespējas piešķirt plašākas pilnvaras Sabiedrisko pakalpojumu regulēšanas komisijai; • atļaut kredītiestādēm noteiktu, īsu laika periodu piemērot zemākus limitus visiem klientu zibmaksājumiem; • sniegt nepieciešamo atbalstu  Valsts policijai  cīņā ar organizēto noziedzību. Finanšu nozares asociācija turpinās sadarboties ar iesaistītajām pusēm, sniedzot informāciju un citu nepieciešamo atbalstu cīņā ar organizēto noziedzību, kas izvērš krāpniecisko darbību starptautiskā mērogā. Atgādinām, ka banka nekad nezvanīs vai nerakstīs saviem klientiem ar mērķi noskaidrot personīgo informāciju, piemēram, internetbankas lietotāja vārdu, paroli, maksājumu karšu datus. Vairāk informācija par finanšu krāpniekiem un padomi kā tos atpazīt www.neuzkeries.lv. Saturs pieejams latviešu un krievu valodā. Finanšu nozares asociācija ir sabiedriskā organizācija, kas pārstāv Latvijas finanšu nozari nacionālajā un starptautiskajā līmenī. Tā apvieno Latvijā reģistrētās bankas un ārzemju banku filiāles, finanšu tehnoloģiju jaunuzņēmumus, tehnoloģiju uzņēmumus un saistīto nozaru uzņēmumus. Finanšu nozares asociācija dibināta 1992. gada 23. jūlijā.", "link": "https://www.delfi.lv/bizness/37293360/bankas_un_finanses/53728259/fna-krapnieki-no-latvijas-iedzivotajiem-devinos-menesos-izvilinajusi-8-6-miljonus-eiro"},
{"title": "Krievijas un Ukrainas noguldījumi Latvijas bankās ir nebūtiski", "category": "Finanses", "body": "Krievijas un  Ukrainas  noguldījumi Latvijas bankās kopš augstākā punkta 2015. gadā katru gadu ir samazinājušies un kopējos noguldījumos pašlaik tie ir nebūtiski – attiecīgi sasniedz vairs tikai 1,1% un 0,6%, informē Finanšu un kapitāla tirgus komisija ( FKTK ). 2015. gadā Krievijas noguldījumi veidoja 5,9% un Ukrainas – 1,4%. Krievijas kapitāla banku Latvijā praktiski nav, norāda FKTK. Pēdējā banka, kas bija ar tiešu un vērā ņemamu Krievijas kapitālu bija \" Rigensis Bank \", kas pagājušā gada nogalē izbeidza kredītiestādes darbību. Ukrainas kapitāla klātbūtne (aptuveni 46%) ir divās bankās \" Privatbank \" un \"Reģionālā investīciju banka\". Jau ziņots, ka Ukrainas uzkrāto ieguldījumu apjoms Latvijas uzņēmumu pamatkapitālos šī gada nepilnos divos mēnešos sarucis jau par teju 10 miljoniem eiro, liecina \" Lursoft \" apkopotā informācija. Dati rāda, ka 2021.gada beigās Latvijas uzņēmumu pamatkapitālos personas no Ukrainas bija ieguldījušas 113,29 miljonus eiro, bet šī gada februāra vidū summa bija sarukusi līdz 103,57 miljoni eiro. Šobrīd pēc ārvalstu tiešo ieguldījumu kopējā apjoma Ukraina ierindojas 17.vietā, savukārt, vērtējot pēc uzņēmumu skaita, kuros veikti ieguldījumi Latvijas uzņēmumu pamatkapitālā, – 5. vietā.", "link": "https://www.delfi.lv/bizness/37293360/bankas_un_finanses/54092700/krievijas-un-ukrainas-noguldijumi-latvijas-bankas-ir-nebutiski"},
{"title": "Kriptovalūtas velk uz leju, bet amerikāņu akcijas ceļ uz augšu. ‘Nākotnes kapitāls’ sāk 3. sezonu", "category": "Finanses", "body": "Uzsākot jauno sezonu, abi raidījuma vadītāji atzīst, ka kopumā pirmais pusgads abu investoru portfeļiem nav bijis tik veiksmīgs, kā varētu vēlēties. Pirmais savu portfeli atrāda Kuzikovs, kurš, atskatoties uz vasaru, saka, ka pēdējos mēnešos “portfelis izskatās pietiekami labi”.  “Vēl pavasarī, kad mēs rādījām savus portfeļus, dažu brīdi ienesīgums bija –18 procenti,” atminas Kuzikovs, stāstot, ka šobrīd, augusta izskaņā, viņa portfeļa ienesīgums, lai gan negatīvs, ir tikai –0,3%. Viņš skaidro, ka relatīvi pozitīvā rezultāta pamatā ir stratēģija – mazas investīcijas katru nedēļu.  Kā interesantu aspektu, analizējot atsevišķas pozīcijas portfelī, Kuzikovs pamanījis, ka reālajai situācijai pasaulē ne vienmēr ir tieša un precīza korelācija ar akciju vērtībām. Kā piemēru viņš min ETF (biržā tirgotais fonds), kurš apvieno elektroauto bateriju ražotājus, bet neuzrāda labus rezultātus, lai gan pasaulē ir visai liels pieprasījums pie šiem auto. Labus rezultātus uzrāda mazumtirdzniecības segments, kur gan “Wallmart”, gan “Protor & Gamble” veido pozitīvu ienesīgumu Kuzikovam.  Viņš stāsta, ka neveiksmīgais portfeļa segments ir saistīts ar medijiem, proti, gan “The New York Times”, gan “Disney” šobrīd rada zaudējumus. Viņš gan neuzskata, ka problēma būtu pašos uzņēmumos. “Abi šobrīd, manuprāt, ir novērtēti zemāk, nekā ir to patiesībā vērtība,” saka raidījuma “Nākotnes kapitāls” vadītājs.", "link": "https://www.delfi.lv/bizness/37293360/bankas_un_finanses/54688984/kriptovalutas-velk-uz-leju-bet-amerikanu-akcijas-cel-uz-augsu-nakotnes-kapitals-sak-3-sezonu"},
{"title": "'Gribējās ātri vairot savu turību,' pirmo investīciju pieredzi 'Nākotnes kapitālā' atminās Kārlis Purgailis", "category": "Finanses", "body": "Šajā sezonā “Nākotnes kapitāla” vadītāji ne tikai turpinās veidot savus finanšu portfeļus, bet arī runās ar citiem privātajiem investoriem – profesionāļiem un amatieriem – par to, kā viņi veido savus portfeļus un kādus principus ievēro. Pirmais no viesiem ir Kārlis Purgailis, “CBL Asset Management” valdes priekšsēdētājs, kurš investē arī savus privātos līdzekļus nākotnei.  “Mani pirmie soļi finanšu pasaulē bija, kad sāku strādāt vienā no Latvijas bankām, tas bija 2000. gads,” saka Purgailis un norāda, ka personīgajām investīcijām pievērsies pāris gadu vēlāk, kad jau “bija apbružājies” finanšu vidē. Tolaik esot bijis sapnis, ka ieguldot būs iespēja ātri vairot savu bagātību. Tas gan neizdevās tik ātri. Taču viņš ieguldījis Latvijas uzņēmumos, un lēnām ir izdevies audzēt kapitālu. Viņš, atbildot uz Vilūna jautājumu par izmaiņām, kas ir piemeklējušas finanšu rīku iegādi, atminas, ka kādreiz ieguldījumu kontus atvērt bija vieglāk, bet akciju iegāde bija grūtāka – rīkojumiem bija jābūt papīra formātā vai nodotiem pa telefonu.", "link": "https://www.delfi.lv/bizness/37293360/bankas_un_finanses/54734724/gribejas-atri-vairot-savu-turibu-pirmo-investiciju-pieredzi-nakotnes-kapitala-atminas-karlis-purgailis"},
{"title": "Nopirku 'Bitcoin' – kad jāmaksā nodokļi un vai bankas ļauj veikt kriptovalūtu darījumus?", "category": "Finanses", "body": "Kriptovalūtu cena pasaulē turpina virzīties augšup, ne vienam vien cilvēkam radot kārdinājumu pamēģināt ieguldīt šajā tirgū. Pēdējo gadu laikā iespējas iegādāties kriptovalūtas ir paplašinājušās – platformas, biržas un citi varianti ir pa pilnam, atliek tikai izvērtēt to piemērotās komisijas maksas, pieejamību un izvēlēties, kur investēt. Tomēr strauji augošā tirgus eiforijā nedrīkst aizmirst par nodokļu nomaksu, tāpat jāatceras par pastāvošo risku, jo vienā brīdī viss nopelnītais var dzēsties. Šajā rakstā portāls \"Delfi Bizness\" skaidro, kurā brīdī un cik lielā apmērā jāmaksā nodoklis no kriptovalūtu tirdzniecības un ieguves, kā arī, kā Latvijā strādājošās bankas skatās uz šādiem darījumiem – vai pastāv iespēja, ka banka apturēs darījumus ar kriptovalūtām vai bloķēs kontu, kurā veikti šie darījumi. Nenoliedzami, kriptovalūtas pēdējo gadu laikā ir iemantojušas lielu popularitāti, norāda bankas \"Citadele\" valdes loceklis atbilstības jautājumos Uldis Upenieks. Tās tiek izmantotas gan kā veids, kā norēķināties par precēm vai pakalpojumiem, gan noteiktu kategoriju kriptovalūtas tiek izmantotas investīciju piesaistīšanai dažādiem projektiem. Tāpat kriptovalūtas var tikt izmantotas finanšu ieguldījumu veikšanai. Darījumi ar kriptovalūtām ir daudzkārt mazāk regulēti un uzraudzīti no finanšu nozares regulatoru puses. Tāpat, neraugoties uz \"sadalītās virsgrāmatas\" (distributed ledger) izmantošanu darījumu veikšanā, kriptovalūtas sniedz samērā lielu darījumu veikšanas slepenību un kriptovalūtas īpašnieku anonimitāti. Tieši tāpēc kriptovalūta tiek plaši izmantota kā veids, lai saņemtu maksājumus par hakeru nozagtiem vai šifrētiem datiem, veiktu norēķinus par tumšā interneta jeb \"darknet\" iegādātām narkotikām, ieročiem, bērnu pornogrāfiju utt. Arī kukuļdevēji un ņēmēji savos norēķinos aizvien biežāk mēdz izmanto kriptovalūtas, atgādina Upenieks. Vienlaikus viņš atgādina, ka kriptovalūtas ir ļoti riskants ieguldījumu veids, jo to cena mēdz ļoti būtiski svārstīties. Bet, vai kriptovalūta ir nauda? Kā rīkoties, lai visi darījumi ar kriptovalūtu būtu pareizi veikti un arī nodokļi par tiem nomaksāti?", "link": "https://www.delfi.lv/bizness/37293360/bankas_un_finanses/53775425/nopirku-bitcoin-kad-jamaksa-nodokli-un-vai-bankas-lauj-veikt-kriptovalutu-darijumus"},
{"title": "'Trasta komercbankas' administrators pēdējo četru mēnešu laikā nav atguvis bankas aktīvus", "category": "Finanses", "body": "Likvidējamās \" Trasta komercbankas \" administrators šogad maijā, tāpat kā aprīlī, martā un februārī, nav atguvis bankas aktīvus, liecina oficiālajā izdevumā \"Latvijas Vēstnesis\" publicētais pārskats. Tādējādi šogad pirmajos piecos mēnešos \"Trasta komercbankas\" administrators ir atguvis vien 70 eiro, bet kopš 2016. gada 14. marta, kad banka tika atzīta par likvidējamu, \"Trasta komercbankas\" administrators ir atguvis kopumā 151,619 miljonus eiro, tostarp 2016. gadā tika atgūti 111,942 miljoni eiro, 2017. gadā - 25,879 miljoni eiro, 2018. gadā - 2,973 miljoni eiro, 2019. gadā - 1,887 miljoni eiro, 2020. gadā - 135 512 eiro, bet 2021. gadā - 8,802 miljonu eiro. Vienlaikus \"Trasta komercbankas\" maksātnespējas procesa izdevumi maijā veidoja 15 823 eiro. Tostarp visus izdevumus veidoja izdevumi kredītiestādes mantas uzturēšanai un nepieciešamo darba telpu uzturēšanai maksātnespējas procesa laikā. Tādējādi \"Trasta komercbankas\" maksātnespējas procesa izdevumi šogad pirmajos piecos mēnešos kopumā bijuši 64 882 eiro apmērā, bet kopš banka atzīta par likvidējamu maksātnespējas procesa izdevumi veido kopumā 26,325 miljonus eiro, tostarp 2016. gadā bankas maksātnespējas procesa izdevumi bija 10,927 miljonu eiro apmērā, 2017. gadā - 7,264 miljonu eiro apmērā, 2018. gadā - 1,683 miljonu eiro apmērā, 2019. gadā - 1,726 miljonu eiro apmērā, 2020. gadā - 1,532 miljonu eiro apmērā, bet 2021. gadā - 3,128 miljonu eiro apmērā. Pārskats arī liecina, ka garantētie noguldījumi bankā 2022. gada 31.maijā, tāpat kā aprīļa beigās, bija 3,507 miljonu eiro apmērā. Savukārt citi noguldījumi maija beigās \"Trasta komercbankā\" bija 45,099 miljonu eiro apmērā. Vienlaikus bankas pakārtotās saistības maija beigās veidoja 24,914 miljonus eiro, bet bankas emitēto parāda vērtspapīru apmērs bija 10,087 miljoni eiro. \"Trasta komercbankas\" pārdošanai paredzētā īpašuma vērtība maija beigās bija 1,836 miljoni eiro, prasības uz pieprasījumu pret kredītiestādēm bija 10,488 miljonu eiro apmērā, bet kredītos banka bija izsniegusi 572 677 eiro. Kopumā \"Trasta komercbankas\" aktīvi maija beigās bija 12,955 miljonu eiro apmērā, kamēr 2021. gada beigās bankas aktīvi bija 13,124 miljonu eiro apmērā. Savukārt bankas kapitāls un rezerves 2022. gada maija beigās bija negatīvs - mīnus 71,391 miljons eiro. Eiropas Centrālā banka , pēc  Finanšu un kapitāla tirgus komisijas  ( FKTK ) ierosinājuma, no 2016. gada 4. marta anulēja \"Trasta komercbankai\" izsniegto licenci, ņemot vērā, ka banka ilgstoši pieļāva nopietnus pārkāpumus vairākās svarīgās bankas darbības jomās. Tāpat tika ņemts vērā FKTK kā Latvijas Noregulējuma iestādes izvērtējums, ka bankai nav iespējams piemērot noregulējumu jeb glābt to sabiedrības interesēs. \"Trasta komercbanku\" par likvidējamu Rīgas pilsētas Vidzemes priekšpilsētas tiesa atzina 2016. gada 14. martā. Savukārt 2017. gada 10. maijā \"Trasta komercbanka\" tika pasludināta par maksātnespējīgu un sākta bankas bankrota procedūra. Par bankas maksātnespējas administratoru sākotnēji tika iecelts Ilmārs Krūms, taču ar Rīgas pilsētas Vidzemes priekšpilsētas tiesas 2017. gada 19. jūnija lēmumu viņš tika atcelts no šo pienākumu pildīšanas. Viņa vietā tiesa bankas maksātnespējas procesa administratora amatā iecēla Armandu Rasu. FKTK 2017. gada maijā vērsās tiesā ar pieteikumu par Krūma atcelšanu no administratora pienākumu pildīšanas, jo konstatēja, ka \"Trasta komercbankas\" administrators neatbilst Kredītiestāžu likuma noteiktajām prasībām, kā arī konstatēja tādu administratora rīcību, kas, FKTK vērtējumā, bija uzskatāma par ļaunprātīgu.", "link": "https://www.delfi.lv/bizness/37293360/bankas_un_finanses/54459750/trasta-komercbankas-administrators-pedejo-cetru-menesu-laika-nav-atguvis-bankas-aktivus"},
{"title": "'Industra Bank' pārņems lielāko daļu 'PrivatBank' aktīvu un pasīvu", "category": "Finanses", "body": "\" Industra Bank \" un \"PrivatBank\" noslēgušas kredītiestādes uzņēmuma pārejas līgumu, kas paredz \"PrivatBank\" klientu apkalpošanas un lielākās daļas aktīvu un pasīvu pāreju pie \"Industra Bank\". Šobrīd Finanšu un kapitāla tirgus komisijā iesniegts pieteikums, lai saņemtu atļauju darījuma īstenošanai. Darījuma rezultātā \"Industra Bank\" pārņems no \"PrivatBank\" klientu attiecības, tostarp privātpersonu un juridisko personu kontu pārvaldību, kredītu un līzinga portfeļus, noguldījumus, kā arī bankai piederošos vērtspapīrus. Darījuma ietvaros \"Industra Bank\" pārņems no \"PrivatBank\" sadarbību ar aptuveni 5900 klientiem, no kuriem 400 ir juridiskas personas un 5500 privātpersonas. Darījumā pārnesamo kredītu apjoms veido aptuveni 25 miljonus eiro, savukārt noguldījumu apjoms pārsniedz 50 miljonus eiro. Visi noslēgtie līgumi, kas tiks pārcelti uz \"Industra Bank\", tajā skaitā noguldījumu līgumi un kredītlīgumi, līdz to termiņu beigām paliks spēkā saskaņā ar to pašreizējiem noteikumiem. \"Mēs vēlamies vidējā termiņā kļūt par Latvijas uzņēmēju pirmo izvēli banku sektorā un tādēļ mērķtiecīgi palielinām bankas darbības mērogu. Mūsu izaugsmes mērķi paredz gan organisku esošā biznesa attīstību, gan tirgus daļas palielināšanu ar citu banku aktīvu iegādi. Šis darījums ir Latvijas finanšu tirgus konsolidācijas piemērs, kas seko vairākiem gadiem nozares pārmaiņu,\" teic \"Industra Bank\" valdes priekšsēdētājs Raivis Kakānis. Viņš norāda, ka galvenais uzdevums tuvākajiem mēnešiem būs \"PrivatBank\" darbības integrācija \"Industra Bank\" un \"PrivatBank\" klientu uzrunāšana, lai proaktīvi stāstītu par bankas piedāvātajām priekšrocībām. Šobrīd klientiem nekas nav jādara. \"PrivatBank\" valdes locekle Una Jansone teic, ka pārņēmējbankas izvēle ir bijis stratēģisks process, kurā \"PrivatBank\" padome un valde ir rūpīgi izvērtējusi iespējamos kandidātus, pievēršot pastiprinātu uzmanību kandidātu biznesa modelim, klientu apkalpošanas standartiem un kultūrai. Vērtējot iespējamos partnerus pēc dažādiem kritērijiem, \"Industra Bank\" tika atzīta par uzticamāko, ilgtspējīgāko partneri, kas bankas klientiem nodrošinās pakalpojuma nepārtrauktību. Abas bankas apņēmušās nodrošināt iespējami plūstošu klientu pāreju. Tiklīdz būs saņemta uzrauga atļauja, individuāli tiks informēts katrs klients personīgi par pārejas praktisko pusi. Abas bankas izvietos aktuālo informāciju arī savās tīmekļa vietnēs. Gaidāms, ka pāreja tiks īstenota tuvāko mēnešu laikā pēc  FKTK  atļaujas saņemšanas. Jau vēstīts, ka Latvijā pagājušajā gadā, pēc provizoriskiem datiem, ar zaudējumiem strādājušas divas bankas, tostarp lielākie zaudējumi, tāpat kā gadu iepriekš, bija \"PrivatBank\", liecina Finanšu nozares asociācijas apkopotie dati. Pēc asociācijas datiem, 2021. gadā \"PrivatBank\" zaudējumi bija 5,881 miljons eiro, kas ir par 56,9% mazāk nekā 2020. gadā, kad banka cieta zaudējumus 13,633 miljonu eiro apmērā. Savukārt \" Industra Bank \" peļņa pērn bija 1,824 miljoni eiro pretstatā zaudējumiem 2020. gadā. Bankas mājaslapā norādīts, ka \"J.A. Investment Holding\" pieder 42,23% bankas kapitāldaļu, \"HPI 2\" - 25,00%. Jurijs Adamovičs norādīts kā bankas patiesais labuma guvējs, liecina Uzņēmumu reģistra dati.", "link": "https://www.delfi.lv/bizness/37293360/bankas_un_finanses/54526768/industra-bank-parnems-lielako-dalu-privatbank-aktivu-un-pasivu"},
{"title": "'PrivatBank' apstrīdējusi FKTK tai piemēroto soda naudu 768 600 eiro apmērā", "category": "Finanses", "body": "\"PrivatBank\" apstrīdējusi  Finanšu un kapitāla tirgus komisijas  ( FKTK ) piemēroto soda naudu 768 600 eiro apmērā, teikts bankas 2021. gada pārskatā. Pārskatā minēts, ka 2021. gada 2. novembrī FKTK piemēroja bankai soda naudu 768 653 eiro apmērā par noziedzīgi iegūtu līdzekļu legalizācijas un terorisma un proliferācijas finansēšanas novēršanas prasību pārkāpumiem, nosakot bankai atsevišķus tiesiskos pienākumus iekšējās kontroles sistēmas efektivitātes uzlabošanai. \"Banka ir iesniegusi FKTK apstrīdēšanas iesniegumu attiecībā uz piemēroto sodu kā nepamatotu un nesamērīgu, attiecīgi lēmums par soda naudas piemērošanu nav stājies spēkā. Apstrīdēšanas iesnieguma izskatīšanas rezultātā banka neizslēdz iespēju noslēgt administratīvo līgumu ar FKTK soda naudas apmēra pārskatīšanai,\" pausts pārskatā. Tāpat pārskatā norādīts, ka banka turpina darbu pie iekšējās kontroles sistēmas noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā efektivitātes pilnveidošanas. FKTK aģentūrai LETA apstiprināja, ka \"PrivatBank\" ir iesniegusi FKTK apstrīdēšanas iesniegumu par komisijas padomes 2021.gada 2.novembra lēmuma \"Par sankcijas un uzraudzības pasākumu noteikšanu \"PrivatBank\"\" atcelšanu. Apstrīdēšanas iesniegumā \"PrivatBank\" lūdz atcelt FKTK lēmumu un noslēgt administratīvo līgumu, norādīja komisijā, piebilstot, ka FKTK šobrīd izskata bankas iesniegtos materiālus un izvērtē tās izteiktos argumentus. \"FKTK šajā iesnieguma izskatīšanas un savstarpējo pārrunu stadijā atturas komentēt, lietas iznākumu. Gala lēmumu pieņem FKTK padome, un FKTK pēc lēmuma pieņemšanas vienmēr nodrošina publiski pieejamu informāciju,\" pauda komisijas pārstāvji, piebilstot, ka FKTK ir svarīgi gūt pārliecību, ka \"PrivatBank\" darbībā ir novērsti normatīvu pārkāpumi, un tās turpmākā darbība atbildīs normatīvu prasībām. Jau ziņots, ka FKTK padome pērn novembrī, pēc 2020. gadā veiktajām pārbaudēm, secināja, ka \"PrivatBank\" jāstiprina iekšējā pārvaldība, jāuzlabo iekšējās kontroles sistēma, jāievieš un jāpilnveido darbības jomai atbilstoša riska pārvaldības kultūra un jānodrošina iekšējā audita funkcijas pilnvērtīga darbība. FKTK saistībā ar pārbaudē konstatētajiem pārkāpumiem izteica arī brīdinājumu \"PrivatBank\" valdes loceklei, bijušajai valdes priekšsēdētāja pienākumu izpildītājai Ingai Rumbai. 2022.gada sājumā Rumba atstāja darbu \"PrivatBank\" valdē. Tāpat vēstīts, ka FKTK pērn martā ierosināja administratīvo lietu pret \"PrivatBank\" par termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju. \"2021.gada martā FKTK ierosināja administratīvo lietu pret banku par noteikto termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju. Bankas akcionāri un valde aktīvi strādā pie šī jautājuma sakārtošanas, lai izvairītos no iespējamām sankcijām nākotnē,\" sacīts bankas 2020. gada un arī 2021. gada pārskatā. \"PrivatBank\" pagājušajā gadā strādāja ar zaudējumiem 5,933 miljonu eiro apmērā, kas ir 2,3 reizes mazāk nekā 2020. gadā. Vienlaikus \"PrivatBank\" uzkrātie zaudējumi 2021.gada beigās bija 81,364 miljonu eiro apmērā. Savukārt bankas aktīvi 2021. gada 31. decembrī bija 102,945 miljonu eiro apmērā, kas ir par 24,3% jeb 33,013 miljoniem eiro mazāk nekā 2020.gada beigās, kad \"PrivatBank\" aktīvi bija 135,958 miljonu eiro apmērā. Auditorkompānija \"Grant Thornton\" ir atteikusies sniegt atzinumu par \"PrivatBank\" 2021. gada pārskatu, jo nav varējusi iegūt pietiekamus un atbilstošus revīzijas pierādījumus, kas veidotu pamatojumu revidentu atzinumam par \"PrivatBank\" pārskatu. Pēc aktīvu apmēra \"PrivatBank\" ir viena no mazākajām bankām Latvijā. Bankas lielākais akcionārs ir Ukrainas \"PrivatBank\" (46,54%), kuru 2016. gada decembrī Ukrainas valdība nacionalizēja.", "link": "https://www.delfi.lv/bizness/37293360/bankas_un_finanses/54237342/privatbank-apstridejusi-fktk-tai-piemeroto-soda-naudu-768-600-eiro-apmera"},
{"title": "'Bloomberg': Latvija mudina ASV Finanšu ministriju atcelt ierobežojumus 'ABLV Bank'", "category": "Finanses", "body": "Latvijas valdības pārstāvji cenšas pārliecināt ASV regulatorus samazināt uzraudzību likvidējamajai bankai \" ABLV Bank \", vēsta lietišķo ziņu aģentūra \"Bloomberg\". Starptautiskā Valūtas fonda sanāksmē aprīlī Vašingtonā Latvijas finanšu ministrs  Jānis Reirs  (JV) personīgi esot lūdzis ASV  Finanšu ministrijas  amatpersonas atcelt plānotās sankcijas pret \"ABLV Bank\". Uzraudzības prasību samazinājums ļautu vairot investīcijas un četrus gadus pēc banku sektora satricinājuma sākuma atjaunot Latvijas finanšu sistēmas labo reputāciju, ziņo \"Bloomberg\". \"Mēs teicām Finanšu ministrijai, ka vēlamies sākt šo procesu, saprotot, ka tas nav vienas dienas process,\" Reirs teicis intervijā Rīgā. \"Ceru, ka virzīsimies uz priekšu, lai to atceltu, un mēs to arī esam nopelnījuši,\" \"Bloomberg\" citē Latvijas finanšu ministra teikto par sarunām ar ASV regulatoru. Reirs klāstījis, ka ASV Finanšu ministrijas vēršanās pret \"ABLV Bank\" izraisījusi bankas noguldījumu aizplūšanu un ir ietekmējusi investīcijas. Finanšu ministrs norādījis, ka ASV lēmums varētu būt saistāms ar kādas Eiropas bankas, kuras nosaukumu Reirs neatklāja, izvēli neienākt Latvijas tirgū. \"Tas nepalīdzēs nevienai institūcijai vai cilvēkiem,\" viņš uzsvēris, piebilstot, ka ierobežojumu atcelšana ir \"nepieciešama valsts drošībai, finanšu drošībai un ekonomikas drošībai\". Arī tieslietu ministrs  Jānis Bordāns  (K) un labklājības ministrs  Gatis Eglītis  (K) nesenās vizītes laikā runājuši par ASV Finanšu ministrijas noteikto ierobežojumu atcelšanu, Eglītis apliecinājis LTV. ASV Finanšu ministrija nav atsaukusies \"Bloomberg\" aicinājumam sniegt komentārus. Aģentūra LETA jau vēstīja, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV Finanšu ministrijas Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī  Korupcijas  novēršanas un apkarošanas birojs (KNAB) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/54413798/bloomberg-latvija-mudina-asv-finansu-ministriju-atcelt-ierobezojumus-ablv-bank"},
{"title": "'Indexo' akciju sākotnējā publiskajā piedāvājumā plāno piesaistīt 7,5 miljonus eiro", "category": "Finanses", "body": "Biržā tiks kotētas ieguldījumu pārvaldes sabiedrības akcijas, savukārt jaunizveidojamā banka būs tās meitas uzņēmums. Ieguldījumu pārvaldes sabiedrībai piederēs 100% meitas uzņēmuma akcijas. IPO procesā \"Indexo\" plāno piesaistīt 7,5 miljonus eiro bankas izveidei. Šobrīd \"Indexo\" ir ap 60 akcionāriem, kam kā prioritārajai grupai paredzēta IPO akciju iegāde. Tāpat prioritārajā grupā ietilpst \"Indexo\" trešā pensiju līmeņa klienti un citi investori. Ar bankas izveidi \"Indexo\" vēlas risināt kreditēšanas robu Latvijā, tāpat arī attīstīt modernu mobilo banku. Sikšņa ieskatā ir vairākas problēmas Latvijas banku sektorā: konkurence ir ierobežota, jo nozarē dominē atsevišķi lieli spēlētāji. Visvairāk konkurences trūkums izpaužas kreditēšanā, it īpaši tas redzams laikā, kad aug valsts IKP. Latvijas banku sektors ir viens no visdārgākajiem eiro zonā. Plānots, ka banka darbību sāks ar privātpersonu apkalpošanu hipotekāro un patēriņa kredītu sektorā, kā arī nodrošinot maksājumus. Sākotnēji tā varētu būt apmēram 100 000 klientu bāze. Pēc tam 12-18 mēnešu periodā ir plānots attīstīt korporatīvo klientu apkalpošanu. Apmēram piecu gadu laikā līdz 2027. gadam tiek plānots, ka banka varētu sasniegt apmēram 600 miljonu eiro aktīvu apjomu. Savukārt klientu skaits varētu pieaugt līdz apmēram 200 tūkstošiem, ietverot gan fiziskās, gan juridiskās personas. Tiek lēsts, ka aktīvu apjoms augs dinamiskāk par klientu skaitu. Viens no riskiem ir bankas licences nesaņemšanas risks, atzīst Siksnis. Tas būs  Eiropas Centrālās bankas  lēmums. Ņemot vērā šo risku, ir paredzēts, ka, ja divu gadu laikā netiek saņemta bankas licence, IPO investori varēs atgūt par akcijām iztērēto naudu.", "link": "https://www.delfi.lv/bizness/37293360/bankas_un_finanses/54456060/indexo-akciju-sakotneja-publiskaja-piedavajuma-plano-piesaistit-7-5-miljonus-eiro"},
{"title": "Notikušas izmaiņas 'Swedbank' vadībā Latvijā", "category": "Finanses", "body": "No 12. septembra par \" Swedbank  Latvija\" Privātpersonu pārvaldes vadītāju kļūs Karīna Kulberga. Viņa šajā amatā nomainīs līdzšinējo vadītāju Renāru Rūsi, kurš pēc vairāk nekā 20 bankā pavadītiem gadiem nolēmis atrast jaunus izaicinājumus ārpus \"Swedbank\" grupas. Līdz ar kļūšanu par Privātpersonu pārvaldes vadītāju, Karīna Kulberga pievienosies arī \"Swedbank Latvija\" vadības komandai. Savukārt pēc  Eiropas Centrālās bankas  saskaņojuma saņemšanas, pievienosies arī \"Swedbank Latvija\" valdei. Kulberga līdz šim vadīja \"Swedbank\" Individuālās apkalpošanas (\"Private banking\") daļu. Savā profesionālajā karjerā Kulberga vadījusi arī Rīgas Juridisko augstskolu, bijusi  Iespējamās misijas  padomes priekšsēdētāja, kā arī izveidojusi sociālo kustību \"SheOwns\". Kustības mērķis ir iedrošināt sievietes vairāk aizdomāties par savas finansiālās neatkarības veidošanu un izglītot vairāk par investīciju tematiem. Savukārt Rūsis vadījis bankas Pārdošanas un marketinga daļu, Resursu pārvaldi (\"Treasury\"), kā arī Finanšu tirgus daļu un Analītikas un plānošanas daļu. Tāpat vadījis Hipotēku un zemes bankas un Hipolīzings pārņemšanas darījumu un citu banku kredītportfeļu iegādi. Ārpus tiešajiem darba pienākumiem bankā bijis iesaistīts arī dažādu organizāciju darbā – darbojas gan Latvijas Tirdzniecības un rūpniecības kamerā, gan Ārvalstu investoru padomē, vadot digitalizācijas darba grupu. Tāpat ir mentors Rīgas ekonomikas augstskolā un \"Swedbank\". \"Swedbank Latvija\" valdes priekšsēdētājs Lauris Mencis norāda, ka Rūsis bijis iesaistīts neskaitāmos bankai izšķirošos procesos un projektos, kas palīdzējuši veiksmīgi ieviest pārmaiņas, audzēt biznesu. Savukārt Kulberga ar panākumiem veidojusi attiecības un sasniegusi nozīmīgus rezultātus, strādājot ar bankas turīgākajiem un nereti – prasīgākajiem klientiem. Rūsis atzīst: \"Ir pienācis laiks mainīt nodarbošanos un mainīties pašam. Un šoreiz ir jāskatās ārpus \"Swedbank\" grupas.\" \"Swedbank\" vadības komandā šobrīd ir valdes priekšsēdētājs Lauris Mencis, Finanšu pārvaldes vadītāja Līga Šķendere, Uzņēmumu pārvaldes vadītāja v.i. Jevgenijs Ivanovs, Finanšu noziegumu novēršanas pārvaldes vadītāja Karina Lindava, Klientu servisa pārvaldes vadītājs Vadims Frolovs, Risku pārvaldes vadītāja Ruta Malacanova, Atbilstības kontroles vadītāja Gundega Genca, kā arī Juridiskās pārvaldes vadītāja Agnese Garda, Personāla pārvaldes vadītāja Agita Jākobsone un Komunikācijas un ilgtspējas pārvaldes vadītāja Lolita Stašāne.", "link": "https://www.delfi.lv/bizness/37293360/bankas_un_finanses/54711712/notikusas-izmainas-swedbank-vadiba-latvija"},
{"title": "Galvojuma loma samazinās, līgumu kopējā summa – gandrīz 5 miljardi eiro", "category": "Finanses", "body": "\"Lai gan pašlaik arvien mazāk aizdevuma līgumus slēdz ar galvotāju un biežāk kā nodrošinājumu izmanto līdzaizņēmēju, kurš atšķirībā no galvotāja atbildību par kredīta atmaksu uzņemas jau no līguma slēgšanas brīža, galvojums joprojām ir aktuāls, jo šie līgumi parasti ir slēgti ar garu atmaksas termiņu. Tā kā galvojumu galvenokārt izmantoja hipotekāro kredītu līgumos, kas tiek izsniegti uz vismaz 10 līdz 20 gadiem, galvotāju saistības vēl tik drīz nemazināsies. Šobrīd aptuveni 15% no visiem aizņēmējiem ir galvotāji,\" skaidro Intars Miķelsons, KIB valdes loceklis. Visvairāk galvotāju ir piesaistīti, ņemot mājokļa kredītu, pērkot automašīnu līzingā vai slēdzot studenta vai studējošā kredītu. Lielākā daļa darījumu ir banku sektorā (78%) un līzinga devēju vidū (14%), savukārt t.s. nebanku sektors galvojumu kā nodrošinājumu izmanto ļoti reti. Šobrīd no visiem spēkā esošajiem mājokļu kredītiem gandrīz puse (46%) ir ar galvotāju. Visvairāk līgumu ar galvotāju noslēgti 2007. gadā – 32 tūkstoši un joprojām puse no šiem līgums ir aktīvi, proti, aizdevums nav atmaksāts, un galvotāju saistības ir spēkā. \"Tā kā šajā pirmskrīzes gadā tika noslēgts rekordliels skaits mājokļu kredītu līgumu, vēl šobrīd ir spēkā 2007. gadā noslēgti līgumi par aptuveni 1 miljardu eiro, kas ir piektā daļa no visiem šobrīd spēkā esošiem līgumiem ar galvotāju. Galvojums bieži tiek izmantots arī, slēdzot līzinga darījumus. Savukārt, saņemot studiju un studējošā kredītu, galvojums ir obligāts priekšnoteikums. Šobrīd ir spēkā 33,2 tūkstoši kredīta līgumu studentiem, kur katru līgumu galvo viena privātpersona un viens uzņēmums. Kopumā galvotāji ir 23 tūkstoši privātpersonas un ap 30 uzņēmumu, galvenokārt, Valsts Kase, \" Altum \" vai  Finanšu ministrija ,\" stāsta Miķelsons. Kopš 2020. gada no jauna noslēgto līgumu skaits ar galvotāju būtiski sarūk. 2019. gadā tika noslēgts vairāk nekā 11 tūkstoši līgumu ar galvotāju, bet gadu vēlāk vairs tikai 6,6 tūkstoši, bet pērn – 5 tūkstoši. KIB vadītājs atgādina, ka galvotāja atbildība ir līdz brīdim, kamēr kredītņēmējs ir samaksājis pēdējos centus par saņemto aizdevumu. Nereti galvotāji par savu atbildību aizmirst, jo līgums ir noslēgts sen, turklāt kredītņēmējs, iespējams, ir izmantojis kredītbrīvdienas un neatmaksātā summa nesarūk tik strauji kā sākumā bija cerēts. \"Galvotājiem ik pa laikam būtu jāpainteresējas par kredīta atmaksas disciplīnu, jo galvojums tiek uztvers kā papildu finansiāls apgrūtinājums un var samazināt galvotāja iespējas pašam saņemt aizdevumu,\" viņš iesaka. Lai gan līgumi ar galvotāju tiek slēgti arī par mazākām summām, lielākā daļa kredītlīgumu ar galvojumu ir virs 20 tūkstošiem eiro. Lielākā daļa no aizņēmējiem jeb 85% ir galvotāji vienam līgumam, 12% – diviem līgumiem, 3% – trīs un vairāk līgumiem. \"Vairāk nekā puse jeb 56% galvotāju ir vecumā no 31 līdz 50 gadiem. Savukārt pensijas vecumā šādu atbildību uzņēmušies vien nepilni 4%. Neskatoties uz to ka, sākot darba gaitas, ienākumi parasti nav pārāk lieli, desmitā daļa galvotāju ir arī vecumā no 18 līdz 25 gadiem. AS \"Kredītinformācijas birojs\" ir licencēts kredītbirojs, kas pārvalda apjomīgu fizisko un juridisko personu kredītvēsturu datu bāzi valstī. KIB darbojas saskaņā ar Latvijas Kredītinformācijas biroju likumu, akcionāri ir Latvijas lielākās komercbankas. Uzņēmums ietilpst vienā no lielākajām starptautisko kredītinformācijas pakalpojumu sniedzēju grupām \"Creditinfo Grupa\".", "link": "https://www.delfi.lv/bizness/37293360/bankas_un_finanses/54512038/galvojuma-loma-samazinas-ligumu-kopeja-summa-gandriz-5-miljardi-eiro"},
{"title": "Šteinbuka: ģeopolitisko satricinājumu apstākļos fiskālās disciplīnas ievērošana nav pirmā prioritāte", "category": "Finanses", "body": "Pašreizējos ģeopolitisko satricinājumu apstākļos fiskālās disciplīnas ievērošana nav pirmā prioritāte, taču par to nedrīkst aizmirst, norāda  Fiskālās disciplīnas padomes  (FDP) priekšsēdētāja  Inna Šteinbuka . \"Šajā, ekonomikai smagajā, situācijā vietā ir atcerēties veco teicienu - karā kā jau karā. Ceru, ka Latvijai izdosies pārvarēt  Krievijas  sāktā kara izraisītas ekonomiskās grūtības un sekas ar iespējami mazākiem zaudējumiem gan ikvienas ģimenes makā, gan valsts budžetā. Protams, ģeopolitisko satricinājumu apstākļos fiskālās disciplīnas ievērošana nav pirmā prioritāte. Būdama FDP priekšsēdētāja, arī es uzskatu, ka šajā brīdī fiskālā disciplīna ir tikai viena no prioritātēm, par kuru tomēr nedrīkst aizmirst,\" teica Šteinbuka. FDP priekšsēdētāja atgādināja, ka gan padome, gan arī  Eiropas Komisija  (EK) uzstājīgi rekomendē Latvijai taupīgi un mērķēti rīkoties ar budžeta izdevumiem, kaut gan formālo ierobežojumu valsts izdevumiem un budžeta deficītam pagaidām nav. \"Jāpatur prātā, ka Latvijai ir izdevies noturēt salīdzinoši zemu valsts parāda līmeni un labu reputāciju starptautiskos finanšu tirgos, kas atļauj aizņemties līdzekļus par zemām procenta likmēm. Aicinu arī turpmāk rūpēties par labu reputāciju, kuru tik viegli pazaudēt un ļoti grūti atgūt,\" norādīja Šteinbuka. Viņa atzīmēja, ka šobrīd budžetā papildus līdzekļus atrast ir problemātiski, tādēļ ir jāmeklē veidi, kā palielināt budžeta ieņēmumus. \"Recepte ir tikai viena - ir jākāpina produktivitāte, inovācijas un ekonomikas izaugsme, kā rezultātā būs vairāk nodokļu ieņēmumu un līdzekļu budžetā, tostarp aizsardzībai. To ir viegli pateikt, bet ļoti grūti izdarīt. Nepieciešamas masīvas investīcijas ekonomikā. Šobrīd ārvalstu investori nestāv rindā, lai investētu Latvijā un Baltijas valstu reģionā, jo tas nav uzskatāms par ļoti drošu. Jāsaka, ka ES fondu, tostarp Atveseļošanās un noturības fonda, nauda šobrīd ir gandrīz vienīgais investīciju avots. To nepieciešams pēc iespējas efektīvāk izmantot,\" uzvēra FDP vadītāja. Viņa gan arī piebilda, ka labā ziņa ir, ka pēdējās EK prognozēs Latvijai šogad tiek prognozēta straujāka iekšzemes kopprodukta (IKP) izaugsme nekā vidēji ES - ap 3,9%. \"Pirmajā ceturksnī, salīdzinot ar iepriekšēja gada attiecīgo periodu, mums bija ļoti strauja IKP izaugsme - 6,7%, bet jau otrajā ceturksnī IKP pieaugums palēninājās līdz 2,6%. EK prognozētais IKP pieaugums ir ļoti optimistisks, salīdzinot ar  Latvijas Bankas  un  Finanšu ministrijas  scenārijiem. Mēs neesam pasargāti no tā, ka ceturtajā ceturksnī var iestāties recesija. Tas gan neaizvedīs vidējo gada izaugsmi mīnusā, bet var krietni samazināt pieauguma tempu,\" teica Šteinbuka.", "link": "https://www.delfi.lv/bizness/37293360/bankas_un_finanses/54606446/steinbuka-geopolitisko-satricinajumu-apstaklos-fiskalas-disciplinas-ieverosana-nav-pirma-prioritate"},
{"title": "'Luminor Bank': straujākā attīstība pērn bijusi Jelgavas, Jēkabpils un Alūksnes novadā", "category": "Finanses", "body": "Straujākā eksportējošo nozaru attīstība pērn bijusi Jelgavas,  Jēkabpils  un Alūksnes novadā, savukārt laika periodā no 2014. līdz 2021.gadam straujākā attīstība bijusi Ādažu, Līvānu un Ķekavas novadā, otrdien \" Luminor  Bank\" pētījuma par reģionu attīstību prezentācijā sacīja bankas ekonomists Pēteris Strautiņš . Pērn procentuāli ienākumi visstraujāk kāpa eksporta uzņēmumos Jelgavas novadā, lielā mērā pateicoties tam, ka pēc pandēmijas radītā krituma pagājušajā gadā atguvās autobūves nozare, skaidroja Strautiņš . Otrajā un trešajā vietā ierindojās Jēkabpils un Alūksnes novadi, kuros sekmes nodrošināja tur ekonomikā dominējošās kokapstrādes straujā attīstība, tostarp nesen darbību sākuši uzņēmumi, kas specializējas plātņu ražošanā - \"Amberwood\" un \"CeWood\". Absolūtajos skaitļos eksporta nozaru algu fonds visspēcīgāk auga Siguldas novadā, kur apvienojas spēcīga dinamika un augsts jau sasniegtais attīstības līmenis. Piemēram, skaidroja Strautiņš , novadā atrodas Latvijas lielākie māju un mēbeļu ražošanas uzņēmumi, kuriem pērn klājās labi. Sigulda ir ne tikai pievilcīga dzīvesvieta galvaspilsētā strādājošajiem, bet arī spēcīgs attīstības centrs, kas \"baro\" apkārtējos apvidus, uzsvēra Strautiņš . Kopumā aizvadītajā septiņgadē straujākā attīstība bijusi Vidzemes reģionā, pateicoties reģiona arvien lielākajai specializācijai uz meža produkcijas tālāku apstrādi un pievienotās vērtības radīšanu. Saskaņā ar pētījuma datiem pagājušajā gadā Latvijā sekmīgāk attīstījušās preču nozares, bet starp pakalpojumu nozarēm labus panākumus guva informācijas tehnoloģiju (IT) uzņēmumi. Vissekmīgāk eksporta nozares pērn attīstījās Zemgales reģionā, jo tas ir izteikti uz preču ražošanu orientēts reģions - tajā ir spēcīga gan rūpniecība, gan lauksaimniecība. Vislēnākā attīstība bija Latgalē, kas ir saistīts ar tranzīta apjomu samazināšanos, kas skārusi dzelzceļa nozarē strādājošo ienākumus - gandrīz trešdaļa \"Latvijas dzelzceļa\" darbinieku dzīvo tieši šajā reģionā Strautiņš sacīja, ka reģioni, kuri visvairāk eksportē, kļūst arī bagātāki. Saskaņā ar veikto pētījumu Latvijā ekonomiski spēcīgākais ir Mārupes novads, otrajā vietā ir Olaines novads, bet trešajā vietā - Liepāja. Savukārt Līvānu novads ir ekonomiski spēcīgākais starp novadiem, kuros nav lielas pilsētas un ārpus Rīgas aglomerācijas. Liepāja ir ekonomiski spēcīgākā lielā pilsēta, stāstīja Strautiņš . Kopš 2014.gada absolūtos skaitļos visspēcīgākā attīstība ir notikusi Līvānos, secināts pētījumā. To galvenokārt nosaka optisko šķiedru ražošanas straujā attīstība, tomēr novadā ir pārstāvētas arī citas nozares - pārtikas pārstrāde, ieguves rūpniecība un citas. Otrajā vietā ir Liepāja, kurā jauni investīciju projekti atstāj ietekmi uz pilsētas iedzīvotāju labklājību. Trešajā vietā ir Smiltenes novads, kas strauju labklājības kāpumu nodrošinājis tradicionālajās nozarēs, īpaši kokapstrādē. Procentuāli straujākais ienākumu kāpums pēdējo septiņu gadu laikā bijis Ādažu novadā. Lai gan pagaidām novads galvenokārt ir dzīvesvieta Rīgā strādājošajiem, taču, noturot straujo attīstības tempu, tas nākotnē var kļūt par lielu ražošanas centru. Ādažu novada galvenā specializācija ir pārtikas un dzērienu ražošana. Labas sekmes uzrādījuši arī Līvānu un Ķekavas novadi. Ķekavas attīstību veicinājusi programmēšanas uzņēmuma \"C.T.Co\" sekmes pasaules tirgos. Rīga un daži apkārtējie novadi kopumā rada aptuveni 54% no Latvijas eksporta jaudas, Kurzemes reģions - 16%, Zemgale - 11%, Vidzeme - 10%, bet Latgale - 9%. Pētījumā secināts, ka Latvijas novadi gan specializējas, gan diversificējas. Piemēram, Vidzeme arvien vairāk specializējas mežu nozarē ar augstāku pievienoto vērtību, savukārt Latgales ekonomika kļūst arvien \"sociālistiskāka\", jo no valsts budžeta uzturēto nozaru īpatsvars reģionā jau sasniedzis aptuveni 30%, skaidroja Strautiņš . Vidzemē pēdējos septiņos gados eksportējošās nozares augušas gandrīz par 90%, Rīgā un Zemgalā par aptuveni 75%, Latvijā vidēji par 70%, Kurzemē par 65%, bet Latgalē par 50%. Kurzemē starp eksportējošajām nozarēm dominē mežu nozare un mašīnbūve, Rīgā - intelektuālie pakalpojumi, Vidzemē - meža nozare, Zemgalē - meža nozare un lauksaimniecība, bet Latgalē - mašīnbūve. Strautiņš skaidroja, ka kopumā pērn preču nozarēs specializētajiem reģioniem ir klājies labāk. Algu kāpums straujākais bijis Zemgalē, Vidzemē un Kurzemē, pārsniedzot Latvijas vidējo algu kāpumu. Kopumā pieaugums pērn bijis gandrīz visās eksportējošajās nozarēs, izņemot finanses un tūrismu, kas joprojām ir mīnusos. Pētījumā reģionu ekonomikā attīstība vērtēta, pētot eksporta nozaru radīto algu ienākumus, jo algas veido lielāko pozitīvo ietekmi uz vietējo ekonomiku. Pētījumā vērtētas 2330 uzņēmumu maksātajās sociālās apdrošināšanas iemaksas, kā arī netieši iegūtie vērtējumi par lauksaimniecības radītajiem ienākumiem. Pētījuma mērķis ir novērtēt ne tikai pilsētu un novadu devumu Latvijas eksportā uz citām valstīm, bet arī dažādu apdzīvoto vietu ienākumus no preču un pakalpojumu eksporta uz pārējo Latviju.", "link": "https://www.delfi.lv/bizness/37293360/bankas_un_finanses/54430872/luminor-bank-straujaka-attistiba-pern-bijusi-jelgavas-jekabpils-un-aluksnes-novada"},
{"title": "Bankas visā pasaulē atsakās no LIBOR likmes", "category": "Finanses", "body": "Portāls \"Delfi\" jau rakstīja, ka arī  Latvijas banku līgumos, kuros kā bāzes procentu likme ir izmantots īstermiņa procentu likmju indekss LIBOR, līdz 2021. gada tiks veiktas izmaiņas , un likmes aizstātas ar alternatīviem indeksiem (etalonlikmēm), piemēram, EURIBOR, iepriekš informēja Finanšu nozares asociācija. Savukārt ASV dolāru naudas tirgū izveidota jauna īstermiņa likme SOFR. Vairāk nekā 40 gadus Londonas starpbanku likme \"LIBOR\" ir tikusi izmantota, nosakot procentu likmes dažādiem kredītu veidiem. LIBOR ir liela loma arī korporatīvo aizņēmēju emitēto parādzīmju cenu noteikšanā. Kā aprēķina LIBOR? Tiesa gan, pēdējo gadu laikā šo finanšu nozarei nozīmīgo rādītāju ir apgrūtinājuši skandāli un krīzes, turklāt aizvien biežāk parādās tendence to aizstāt ar dažādiem jauniem cenošanas mehānismiem, raksta \"Refinitiv\". LIBOR nodrošina aizdevumu izsniedzējiem procentu likmes, ko viņi iekasē par dažādiem finanšu produktiem. LIBOR tiek noteikts katru dienu, apkopojot līdz pat 18 pasaules banku aplēses par procentu likmēm, ko tās iekasētu par dažādu termiņu aizdevumiem, ņemot vērā konkrētās valsts ekonomisko situāciju. Tad tiek noteikts vidējais rādītājs, lai noteiktu LIBOR likmju diapazonu. LIBOR oficiāli ieviests 1986. gadā, lai nodrošinātu finanšu institūcijas ar bāzes procentu likmi, taču paši LIBOR pirmsākumi stiepjas pat 1960. gadu beigās/1970. gadu sākumā. Londonas starpbanku likme ir tikusi izmantota kā bāzes likme hipotekāro kredītiem, ar aktīviem nodrošinātu parādzīmju, pašvaldību obligāciju, kredītsaistību mijmaiņas līgumu, studentu aizdevumu un citu aizdevumu izsniegšanai. 2019. gadā LIBOR likme kopumā vēl tika piemērota hipotekārajiem kredītiem 1,2 triljonu dolāru vērtībā un patēriņa kredītiem 1,3 triljonu dolāru vērtībā. Apstiprinot aizdevumu, banka piemēro LIBOR un nosaka tai papildu likmi, atkarībā no kredīta veida, termiņa, aizņēmēja kredītreitinga, ienākumiem un citiem faktoriem. Tāpat aizdevējs bieži vien nosaka periodus, cik bieži šī likme tiek mainīta, balstoties uz tirgus situāciju. Katru dienu aptuveni starptautiskās bankas iesniedz savus aprēķinus par likmes apmēru, kādas, pēc to domām, tām nāktos maksāt, ja nāktos aizņemties no citas bankas starpbanku tirgū Londonā. Lai izvairītos no ārkārtīgi augsta vai zema līmeņa, LIBOR Starpkontinentālās biržas etalonu administrācija pirms vidējā līmeņa aprēķināšanas izsvītro četrus augstākos un četros zemākos rādītājus. LIBOR tiek aprēķināts piecās valūtās – Lielbritānijas mārciņās, Šveices frankos, eiro, Japānas jenās un ASV dolāros. Jāatzīmē, ka LIBOR netiek noteikts, balstoties uz maksājumiem, ko bankas tiešām maksā, aizņemoties viena no otras, bet gan uz to aplēsēm par to, cik tām varētu nākties maksāt. Līdz ar to bankas var minēt zemākas likmes un salīdzinoši viegli manipulēt ar LIBOR likmēm. Ierauts skandālos Kaut arī likmi katrā no valūtām uzraudzīja virkne baņķieru, LIBOR iekļauts dažādos skandālos, kas būtiski samazinājis uzticību šai likmei un daudzu valstu regulatoriem licis meklēt alternatīvas. \"Delfi\" jau rakstīja, ka finanšu regulatori uz aizdomu pamata par saistību ar LIBOR likmju manipulācijām sāka izmeklēšanu pret daudzām starptautiskām bankām, tostarp Francijas bankām \"Credit Agricole\" un \" Societe Generale \", Nīderlandes \"Rabobank\", Lielbritānijas \" HSBC \", Vācijas \" Deutsche Bank \" un ASV \"Citigroup\", Šveices \"UBS\" un citām. Banka, kas visskaļāk tika ierauta skandālā, bija \"Barclays\". 2012. gadā Lielbritānijas un ASV regulatori bankai \"Barclays\" piemēroja 290 miljonu britu mārciņu naudassodu, jo izmeklēšanā atklājās, ka tās darbinieki laikā no 2005. līdz 2009.gadam mēģinājuši veikt manipulācijas ar LIBOR likmēm, lai noslēptu bankas zaudējumus un parādītu tās finanšu stāvokli labākā gaismā nekā patiesībā. Zemāka likme parasti raksturo mazāku maksātnespējas risku, un liecina, ka konkrētās bankas finansiālais stāvoklis ir labāks nekā citai bankai. Arī \"UBS\" piekrita maksāt 1,2 miljardus dolāru.", "link": "https://www.delfi.lv/bizness/37293360/bankas_un_finanses/52683249/bankas-visa-pasaule-atsakas-no-libor-likmes"},
{"title": "Latvijas Banka šogad plāno izlaist precību tēmai veltītu kolekcijas monētu", "category": "Finanses", "body": "Latvijas Banka  šogad plāno izlaist precību tēmai veltītu sudraba kolekcijas monētu, liecina Latvijas Bankas publiskotā informācija. Latvijas Bankas izsludinātā iepirkuma par precību tēmai veltītās kolekcijas monētas izgatavošanu tehniskā specifikācija liecina, ka monētas aversā un reversā būs apzeltīts uzraksts \"JĀ\". Savukārt monētas josla paredzēta gluda, ar gada skaitli \"2021\", kā arī, iespējams, monētas josla būs apzeltīta. Informāciju par to, vai monētas josta tiks apzeltīta, Latvijas Banka nosūtīs kaltuvei, apstiprinot monētas paraugu. Monētas minimālā tirāža plānota 2000 eksemplāru, bet maksimālā tirāža paredzēta 3000 eksemplāru. Informāciju par precīzu monētas tirāžu Latvijas Banka nosūtīs kaltuvei, apstiprinot monētas paraugu. Publiskotā informācija arī liecina, ka kaltuvei, kura uzvarēs iepirkumā, sākotnēji būs jāizgatavo un Latvijas Bankai jāpiegādā četru monētu paraugus - vienu monētu ar matētu virsmu un ar apzeltītu jostu, vienu monētu ar matētu virsmu, bet bez apzeltītas jostas, vienu monētu ar pulētu virsmu un ar apzeltītu jostu, kā arī vienu monētu ar pulētu virsmu, bet bez apzeltītas jostas. Piedāvājumus monētu kaltuves var iesniegt līdz 2021.gada 9.februāra plkst.10 Paredzamā līgumcena par monētu izgatavošanu ir 62 630 eiro bez pievienotās vērtības nodokļa. Kolekcijas monētas ir maksāšanas līdzeklis tikai emisijas valstī. Kolekcijas monētas pēc formas ir nauda, bet pēc būtības - mākslas darbs. Tās izgatavo no zelta, sudraba vai citiem dārgmetāliem īpaši augstā kaluma kvalitātē. Atšķirībā no apgrozības naudas kolekcijas monētas parasti nav domātas lietošanai maksājumos, bet dāvināšanai, piemiņai un kolekcijām. Šo iemeslu dēļ monētu cena arī būtiski pārsniedz nominālvērtību. Kolekcijas monētu nominālvērtība ir atšķirīga no apgrozības monētu nominālvērtības.", "link": "https://www.delfi.lv/bizness/37293360/bankas_un_finanses/52861023/latvijas-banka-sogad-plano-izlaist-precibu-temai-veltitu-kolekcijas-monetu"},
{"title": "Latvijā starp naudas viltojumiem visvairāk ir 50 eiro banknotes", "category": "Finanses", "body": "Turpina uzlaboties situācija naudas drošības jomā – 2020. gadā atklāts 931 viltojums (salīdzinājumam – 2019. gadā atklātas 1063 viltotas eiro banknotes un monētas), liecina  Latvijas Bankas  2021. gada marta \"Maksājumu radars\". Latvijas Bankas Naudas apgrozības pārvaldes Naudas tehnoloģiju daļas vadītājs Aleksandrs Antiņš norāda: \"Īsumā raksturojot situāciju ar eiro viltojumiem – vērojama pozitīva stabilitāte, proti, viltojumu skaits saglabājas stabili zemā līmenī. Vienlaikus šīm pozitīvajām ziņām nevajadzētu iemidzināt cilvēkus un joprojām ikvienam ir būtiski pazīt savu naudu, tās dizaina un pretviltošanas elementus.\" 2020. gadā Latvijas Bankā saņemta 931 viltota eiro naudas zīme (706 banknotes un 225 monētas) un veikta to identifikācija. Viltojumu radītie finanšu zaudējumi bija 30 818.5 eiro (t.sk. 30 415 eiro viltoto banknošu un 403.5 eiro viltoto monētu dēļ). Salīdzinājumam – 2019. gadā viltoto banknošu skaits bija 707, bet vērtība – 41 855 eiro, savukārt viltoto monētu skaits un vērtība bija attiecīgi 356 un 595.50 eiro. Tātad 2020. gadā salīdzinājumā ar 2019. gadu kopējais viltojumu skaits samazinājies par 12%, bet nodarītie finanšu zaudējumi – par 27%. Latvijā izplatītākie viltojumi ir 50 eiro banknotes, seko 20 eiro banknotes un 2 eiro monētas. Eiro zonā kopumā 2020. gadā konstatēts 460 000 viltotu banknošu (2019. gadā – 559 000). Arī eiro zonā kopumā visbiežāk viltotās banknotes bija ar 50 un 20 eiro nominālvērtību (kopā aptuveni 2/3 no viltoto banknošu skaita). Iespēja saņemt viltotu eiro banknoti ir ļoti maza. 2020. gadā uz 1 milj. apgrozībai derīgu banknošu bija konstatēti 17 viltojumi, un šis ir vēsturiski zemākais rādītājs, norādīts \"Maksājumu radarā\". Centrālajā bankā skaidro, ka pozitīvās norises naudas drošības jomā saistītas gan ar  Eiropas  sabiedrības informētības pieaugumu par naudas dizainu un pretviltošanas elementiem, gan ar iepriekšējos gados veiktajiem pasākumiem, pārejot uz jaunā dizaina otrās jeb Eiropas sērijas eiro banknotēm. Šis process noslēdzās 2019. gadā, un tas banknošu lietotājiem būtiski atvieglo naudas zīmju viltojumu atpazīšanu. Vienlaikus tiek reģistrēti gadījumi, kad mazāk uzmanīgi iedzīvotāji apkrāpti ar t.s. spēļu naudu – spēļu un suvenīru vajadzībām izgatavotiem materiāliem, kas vizuāli attālināti atgādina īstu naudu, bet ir ar mainītu dizainu un bez pretviltošanas elementiem. Latvijas Bankā darbojas vienotais naudas pārbaudes centrs. Iepriekš naudas viltojumu pārbaudes tika veiktas gan Latvijas Bankā, gan policijas struktūrās, bet tagad visa aizdomīgā nauda nonāk Latvijas Bankas naudas laboratorijā, kur tiek pārbaudītas visas eiro un citu valūtu banknotes un monētas ar viltojuma pazīmēm.", "link": "https://www.delfi.lv/bizness/37293360/bankas_un_finanses/53051555/latvija-starp-naudas-viltojumiem-visvairak-ir-50-eiro-banknotes"},
{"title": "Četros mēnešos Latvijas četru lielāko banku klientiem izkrāpti 2,4 miljoni eiro", "category": "Finanses", "body": "Kopumā īstenoti gandrīz 1500 krāpšanas gadījumi. Savukārt 740 gadījumi par kopumā 926 000 eiro tika novērsti. \" SEB  bankas\" Drošības pārvaldes vadītājs Mārcis Pelcis informē, ka populārākie krāpnieku saziņas kanāli ar klientiem joprojām paliek telefons un īsziņas. Tomēr pēdējā laikā redzama arī jauna aktivitāte - krāpnieku izveidotas viltus internetbankas lapas, kuras bieži parādās kā pirmā izvēles iespēja, kad klients meklē savu banku \" Google \". Pateicoties izglītojošām aktivitātēm, klienti arvien biežāk spēj atpazīt gan krāpnieku zvanus, gan e-pastus, gan īsziņas, skaidro Pelcis. Liela daļa iemācījusies, ka nedrīkst atvērt nezināmās saites, kas atsūtītas e-pastā vai īsziņā, ka nedrīkst nosaukt savus piekļuves datus zvanītajiem un nedrīkst ļaut attālināti pieslēgties savam datoram, lai it kā palīdzētu veikt maksājumus uz investīciju platformām. Tāpēc krāpnieki kļūst arvien radošāki. Pelcis informē, ka jauna tendence, kas novērota Latvijā, ir viltus internetbankas lapas. Meklējot savu internetbanku \"Google\", šīs viltotās lapas nereti parādās kā pirmais meklēšanas rezultāts. Bieži vien cilvēkiem ir ieradums - ātri ierakstīt Google \"seb ibanka\" un tad atvērt pirmo saiti, ko piedāvā meklētājs. \"Apzinoties šādu darbības modeli, krāpnieki izmanto dažādus paņēmienus, lai apmānītu banku klientus. Viens no paņēmieniem ir apmaksāta \"Google\" reklāma. Proti, samaksājot par reklāmu \"Google\", krāpnieki panāk, ka tieši viņu piedāvātā viltus saite meklētājā tiek uzrādīta kā pirmā, kad klients ierakstījis noteiktus atslēgvārdus,\" skaidro Pelcis. Viņš norāda, ka būtībā šī krāpšanas metode ir pikšķerēšana, tikai šajā gadījumā cilvēkiem netiek nosūtīti e-pasti ar aicinājumu atvērt saites. Tā vietā, izmantojot cilvēku vajadzību apmeklēt internetbanku, krāpnieki panāk, ka meklētājā kā pirmais rezultāts parādās viņu izveidotā viltus internetbanka, nevis īstā lapa. Šādos un jebkuros līdzīgos gadījumos, banka veic visas iespējamās darbības, lai pasargātu klientus un apturētu krāpnieciskās lapas darbību, tajā skaitā informējot gan \"Google\", gan citas iesaistītās puses. Lai nekļūtu par krāpnieku upuri vienmēr jābūt \"pozitīvi aizdomīgiem\", uzsver Pelcis. Proti, nevajag ticēt labiem piedāvājumiem, ja runa ir par iespēju ātri un daudz nopelnīt, kā arī vienmēr jāpārbauda saites, kurās plānots ievadīt savus datus. Tas attiecas gan uz interneta veikaliem, kuros plānots iepirkties, gan uz citām interneta lapām. Jau ziņots, ka krāpnieki izveidojuši viltotas \"SEB bankas\" internetbankas lapas, kuras parādās, ievadot \"Google\" meklētājā \"seb ibanka\". Tāpat kopš aprīļa Valsts policijā vērsušies vairāki desmiti iedzīvotāji, kuriem izkrāpta nauda, izmantojot viltus \" Luminor \" internetbanku. Tāpat ziņots, ka Latvijā četru lielāko banku klientiem, pašiem apstiprinot maksājumu, pagājušajā gadā izkrāpto līdzekļu apmērs sasniedza 11,1 miljonu eiro, liecina Finanšu nozares asociācijas apkopotie dati. Vienlaikus pērn izdevies novērst krāpšanas mēģinājumus 3,3 miljonu eiro apmērā. Kopumā četrās lielākajās Latvija bankās pērn konstatēti 3180 telefonkrāpšanas gadījumi, izkrāpjot 4 950 333 eiro. Tāpat konstatēts 1281 investīciju krāpšanas gadījums, izkrāpjot 4 459 278 eiro, un 785 cita veida krāpšanas gadījumi, izkrāpjot 1 654 550 eiro. Savukārt pagājušā gada laikā izdevies novērst 4069 telefonkrāpšanas mēģinājumus par 2 186 506 eiro, 1712 investīciju krāpšanas mēģinājumus par 889 094 eiro un 175 citus krāpšanas mēģinājumus par 181 646 eiro.", "link": "https://www.delfi.lv/bizness/37293360/bankas_un_finanses/54407638/cetros-menesos-latvijas-cetru-lielako-banku-klientiem-izkrapti-2-4-miljoni-eiro"},
{"title": "Baltijas iedzīvotāji brīvos līdzekļus ieguldītu nekustamajā īpašumā", "category": "Finanses", "body": "Tas atklājies bankas \" Citadele \" aptaujā, kas sadarbībā ar \"Norstat\" veikta novembrī, katrā  Baltijas  valstī aptaujājot 1000 iedzīvotājus vecumā no 18 līdz 74 gadiem. Populārākā iedzīvotāju izvēle – novirzīt brīvo naudu nekustamajā īpašumā, nākamā biežākā izvēle Latvijā ir turēt brīvo naudu bankas kontos. Aptaujā atklājies, ka turēt krājkontā izvēlētos divreiz biežāk nekā, piemēram, ieguldīt savā uzņēmējdarbībā vai uzņēmumu akcijās. Baltijas valstu iedzīvotāju ieguldījumu izvēles atšķiras. Latvijas iedzīvotāji biežāk nekā kaimiņvalstīs izvēlētos vispār neinvestēt brīvos līdzekļus. Tajā pašā laikā ieguldījumi pensiju 3. līmenī un uzkrājošajā dzīvības apdrošināšanā Latvijas iedzīvotājiem šķiet krietni pievilcīgākas nekā lietuviešiem un igauņiem. Latvijā 43 % brīvos līdzekļus investētu nekustamajā īpašumā, 24 % izvēlētos krājkontu un 23 % turētu naudu parastajā kontā, lai nepieciešamības gadījumā var izņemt, kā arī vēl 23 % ieguldītu pensiju 3. līmenī, 17 % veiktu iemaksas uzkrājošajā dzīvības apdrošināšanā, bet 16 % brīvos līdzekļus investētu vietējo un starptautisko uzņēmumu akcijās. Aptaujā izteikti parādās arī atšķirīgās pieejas investīcijām dažādos vecumos. Jaunieši priekšroku dotu investīcijām kriptovalūtās, savukārt pārējās iedzīvotāju vecuma grupas visbiežāk izvēlētos ieguldīt pensiju 3. līmeni. Piemēram, kriptovalūtā vēlētos investēt galvenokārt jauni cilvēki vecumā līdz 30 gadiem – 23 % pretstatā 6 % 40-49 gadu vecumā.  Investīcijas  pensiju 3. līmenī ir nākamā populārākā izvēle aiz nekustamā īpašuma visās vecuma grupās virs 30 gadiem, bet jo īpaši tieši pirms pensijas jeb 50-59 gadu vecumā. Savukārt zeltā visbiežāk vēlētos investēt vīrieši vecumā no 40 līdz 49 gadiem – 18 %. \"Uz kaimiņvalstu fona ieguldījumu iespējas izmantojam kūtrāk un liela daļa diemžēl faktiski izvēlas brīvo naudu neinvestēt. Redzam, ka turēt krājkontā izvēlētos divreiz biežāk nekā, piemēram, ieguldīt savā uzņēmējdarbībā vai uzņēmumu akcijās. Tas rada bažas, jo tā ir neracionāla izvēle – lai saglabātu un vairotu uzkrāto kapitālu, ar to ir jāstrādā, jāinvestē. Igauņu aktivitāte akciju tirgū apliecinās arī ikdienas novērojumos, piemēram, vietējā Latvijas enerģijas uzņēmuma \"Virši\" sākotnējā publiskajā akciju piedāvājumā skaitliski visvairāk investoru nāca tieši no  Igaunijas ,\" saka Kārlis Purgailis, Citadele bankas meitas uzņēmuma \"CBL Asset Management\" valdes priekšsēdētājs. Arī Lietuvā un Igaunijā visbiežāk iedzīvotāji brīvo naudu izvēlētos investēt nekustamajā īpašumā – Igaunijā 50 % un Lietuvā 43 % aptaujāto. Tomēr Lietuvā iedzīvotāji brīvos līdzekļus krājkontā būtu gatavi turēt divas reizes retāk nekā Latvijā – 10 % aptaujāto. Ieguldīt starptautisko un vietējo uzņēmumu akcijās vismaz divas reizes pievilcīgāk nekā Latvijā un Lietuvā šķiet Igaunijā – to izvēlētos 28 % iedzīvotāju. Igaunijā arī vislielākais atbalsts investīcijām banku piedāvātajos investīciju fondos, kur to izvēlētos 15 % aptaujāto, kamēr Latvijā – tikai 8 %. Bankas \"Citadele\" meitas uzņēmums IPAS \"CBL Asset Management\" ir viena no lielākajām un pieredzes bagātām finanšu aktīvu pārvaldes sabiedrībām Baltijā.", "link": "https://www.delfi.lv/bizness/37293360/bankas_un_finanses/53781801/baltijas-iedzivotaji-brivos-lidzeklus-iegulditu-nekustamaja-ipasuma"},
{"title": "Augusts Baltijas biržās: lielus pieaugumus vērtībā uzrāda vecās ekonomikas uzņēmumi", "category": "Finanses", "body": "Augusts bija ļoti interesants mēnesis. No vienas puses bija bažas par Delta varianta izplatību, no citas puses bija skolas tuvošanās laiks un visi ar to saistītie uztraukumi un satraukumi, taču vēl pavisam no citas puses bija optimisms Baltijas biržās. Ja jūlijā lielākos pieaugumus uzrādīja \"jaunās ekonomikas\" uzņēmumi, tad augustā ievērojamus pieaugumus uzrādīja vecās ekonomikas pārstāvji – ražojošie uzņēmumi un bankas. Protams, ne visiem var iet spīdoši, tāpēc arī šomēnes neesam iztikuši bez kritumiem. Arī \"Olainfarm\" sāga augustam neļāva būt garlaicīgam. Bet par visu pēc kārtas. Veiksminieki Izteikts līderis ar 58,6% akcijas cenas pieaugumu augustā bija \"SAF Tehnika\". Uzņēmums ziņoja par lieliskiem finanšu rezultātiem, noslēdzot finanšu gadu un 4. ceturksni. Jāatzīmē, ka \"SAF Tehnikai\" finanšu gads nesakrīt ar kalendāro gadu. Iepriekšējā finanšu gadā šis uzņēmums pamanījās nopelnīt 4,15 miljonus eiro, vēl iepriekšējā gadā peļņa bija vien 476 tūkstoši eiro, attiecīgi peļņa ir pieaugusi 8,7 reizes.", "link": "https://www.delfi.lv/bizness/37293360/bankas_un_finanses/53545399/augusts-baltijas-birzas-lielus-pieaugumus-vertiba-uzrada-vecas-ekonomikas-uznemumi"},
{"title": "Jaunieši arvien biežāk kļūst par netīrās naudas kurjeriem, novērojusi banka", "category": "Finanses", "body": "Finanšu krāpnieku organizētās noziedzības shēmās jauna tendence - pēdējā gada laikā īpaši pieaudzis gadījumu skaits, kad 20 līdz 25 gadus veci jaunieši gan apzināti, gan nezināšanas dēļ kļūst par netīrās naudas kurjeriem jeb tā saucamajiem \"naudas mūļiem\", lai legalizētu noziedzīgi iegūtos naudas līdzekļus, liecina bankas \" Citadele \" novērojumi. \"Citadele\" novērojumi liecina, ka visbiežāk naudas krāpnieku shēmās tiek ievilināti 20 - 25 gadus vecus jaunieši, un lielākoties viņi, pakļaujoties vilinājumam viegli nopelnīt, apzinās, ko dara un kādas sekas šādām darbībām var būt. Tomēr arvien biežāk, arī pašiem neapzinoties, jaunieši tiek ievilināti lamatās un kļūst par organizētās noziedzības krāpniecības shēmu upuriem. Tomēr šī nezināšana nebūt neatbrīvo no sekām un atbildības par izdarīto. Par netīrās naudas kurjeriem jeb \"naudas mūļiem\" sauc tādas personas, ar kuru starpniecību noziedzīgās grupas pārvieto un legalizē noziedzīgi iegūtus līdzekļus. Noziedznieku savervētais \"naudas mūlis\" palīdz legalizēt nelikumīgi iegūto naudu, piemēram, pārskaitot to starp dažādiem maksājumu kontiem, tādējādi nopelnot komisijas maksu. \"Atsaucoties uz darba sludinājumiem, paziņu vai pat nezināmu cilvēku neticami labiem piedāvājumiem nopelnīt, jaunieši labprātīgi atdod noziedznieku pārvaldībā savus bankas kontus vai arī piekrīt saņemt izkrāpto naudu. Tad to uzreiz izņem bankomātā, pārskaita tālāk un atdod šiem viltvāržiem. Jauniešus ir viegli apvārdot, jo lielai daļai no viņiem vēl nav stabilu ienākumu, bet ir liels vilinājums nopelnīt, neko nedarot. Lai arī visbiežāk tieši jaunieši iesaistās šāda veida finanšu noziegumos, krāpnieki piesaista arī citas sabiedrības grupas, piemēram, personas, kuras ir sociāli nenodrošinātas un nonākušās naudas grūtībās, bez pastāvīgas dzīvesvietas, jauniebraucējus valstī, bezdarbniekus, un tamlīdzīgi. Redzam arī, ka \"naudas mūļiem\" tiek ne vien ietekmēta turpmākā sadarbība ar banku, bet, pilnībā nododot savu konta pārvaldību, ilgtermiņā tiek sabojāta kredītvēsture, jo uz jaunieša vārda krāpnieki nereti paņem ātros kredītus, kas pēc tam jauniešiem ir jāatmaksā,\" stāsta \"Citadeles\" Informācijas tehnoloģiju drošības daļas vadītājs.Kaspars Briška. \" Valsts policija  kopš 2016.gada aktīvi strādā, lai sauktu pie atbildības naudas mūļus. Pēdējā laikā policijai ir bijušas ļoti veiksmīgas \"naudas mūļu\" aizturēšanas operācijas. Ikvienam, kurš savās rokās ir kaut īsu brīdi turējis noziedzīgi iegūtus līdzekļus, ir jāapzinās, ka viņš ir iesaistīts smagā noziegumā, noziedzīgi iegūtu līdzekļu legalizēšanā,\" norāda VP Ekonomisko noziegumu apkarošanas pārvaldes 1. nodaļas priekšniece Inese Ratfeldere. Kādas ir visbiežāk pielietotās savervēšanas metodes un kā pasargāt sevi, lai nekļūtu par noziedzīgās shēmas dalībnieku? \"Citadele\" un Valsts policijas eksperti apkopojuši novērojumus un ieteikumus. Rūpīgi lasot tekstu un domājot līdzi, visai ātri var pamanīt vismaz dažas no biežāk sastopamajām pazīmēm, kas liecina par krāpniecības mēģinājumu: - mēstules vai saziņa sociālajos tīklos, solot viegli nopelnīt; - sludinājumi, kuros norādīts, ka ārvalstu uzņēmumi meklē \"vietējos/valsts aģentus\", lai strādātu to labā; - darba sludinājumi, kuros tiek piedāvāta liela naudas summa par maznozīmīgām darbībām vai bez tām, neuzskaitot nedz izglītības, nedz pieredzes prasības; - darba pienākumi nav aprakstīti, izņemot bankas konta izmantošanu naudas apritei; - visa mijiedarbība un darījumi attiecībā uz šo darbu tiek veikti tiešsaistē; - e-pasta adrese, kas saistīta ar piedāvājumu, izmanto publiski pieejamos servisus, piemēram, Gmail, Hotmail, Yahoo!; - neveikli formulēti teikumi ar gramatikas un pareizrakstības kļūdām. Saņemot šādas ziņas, jāievēro īpaši liela piesardzība, jo viens nepareizs solis jau var novest lielās nepatikšanās. \"Citadele\" uzsver - konta atvēršana vai uzņēmuma izveidošana uz sava vārda pēc trešās personas lūguma un to turpmākas pārvaldīšanas nodošana trešajai personai arī ir noziegums, par ko ir paredzēta kriminālatbildība. \"Nekad neveiciet pārskaitījumus, karšu maksājumus vai naudas izņemšanu bankomātā trešo personu uzdevumā. Arī ja tie ir paziņas vai draugi, jo atbildība par notikušajiem noziedzīgajiem nodarījumiem būs jāuzņemas konta īpašniekam. Jebkuram darījumam jāvērtē būtība un ekonomiskā pamatotība - kāpēc rads vai draugs pats nevar pārskaitīt naudu, kāpēc lūdz to darīt trešajai personai vairākos darījumos un par katru darījumu gatavs maksāt komisiju, kāda ir naudas izcelsme,\" aicina vērtēt Briška. Ja kādam radušās aizdomas, ka iesaistīts noziedzīgi iegūtu līdzekļu legalizācijā, nekavējoties jāpārtrauc naudas pārskaitījumus, un jāsazinās ar savu banku un jāziņo Valsts policijai. Gan apzināta, gan neapzināta iesaistīšanās šādos darījumos ir nelikumīga un par izdarīto jāuzņemas kriminālatbildība. Valsts policija skaidro, šādus noziegumus parasti organizē noziedzīgas grupas, parasti \"naudas mūli\" var saukt pie atbildības pēc Krimināllikuma 195. panta otrās daļas (par noziedzīgi iegūtu līdzekļu legalizēšanu, ja to izdarījusi personu grupa pēc iepriekšējās vienošanās) vai pēc Krimināllikuma 195. panta trešās daļas (par noziedzīgi iegūtu līdzekļu legalizēšanu, ja tas izdarīts lielā apmērā vai ja to izdarījusi organizēta grupa). Par Krimināllikuma 195. panta trešajā daļā minēto noziegumu ir paredzēta brīvības atņemšana uz laiku līdz 12 gadiem, konfiscējot mantu vai bez mantas konfiskācijas.", "link": "https://www.delfi.lv/bizness/37293360/bankas_un_finanses/53743515/jauniesi-arvien-biezak-klust-par-netiras-naudas-kurjeriem-noverojusi-banka"},
{"title": "Energoresursu krīze – vai varēs (un gribēs) samaksāt rēķinu", "category": "Finanses", "body": "Būtiski kāpjot un joprojām svārstoties energoresursu cenām, daudziem iedzīvotājiem ir pamatotas bažas par savu spēju nokārtot savas saistības. Vienlaikus valstī ir panākta vienošanās par vērā ņemamu finansiālu atbalstu iedzīvotājiem, lai palielināto rēķinu summu nasta nebūtu jānes tikai uz saviem pleciem, tomēr tradicionāli mums ir problēmas ar tiešu mērķējumu tiem, kam atbalsts nepieciešams visvairāk. Portāls \"Delfi Bizness\" vērtē, kā gan pandēmija, gan energoresursu cenas varētu ietekmēt iedzīvotāju parādu apjomu, kā arī analizē, vai maksāšanas disciplīna ir atkarīga no ienākumu līmeņa. Sākuma periodā Covid-19 ietekme uz iedzīvotāju maksāšanas disciplīnu bija pozitīva, atceras \"Kredītinformācijas biroja\" (KIB) valdes loceklis Intars Miķelsons. Pirmajā pandēmijas vilnī 2019. gadā, kad iedzīvotāji \"sasēdās mājās\", ceļojumi, restorāni, sporta un izklaides aktivitātes nebija vairs pieejamas, aizdevēji nobremzēja jaunu kredītlīgumu slēgšanu, rēķinu parādu skaits saruka. Un iedzīvotāji savus finanšu līdzekļus novirzīja rēķinu apmaksai. Bet, atsākoties kreditēšanai 2020. gada otrajā ceturksnī un mazinoties ierobežojumiem, parādu līkne atkal sāka iet augšup. \"Pandēmijas ierobežojumu dēļ iedzīvotājiem pēkšņi zuda iespēja tērēt naudu sev ierastā veidā, un cilvēki pieķērās tam, kas būtu ikdienas primārā darbība, – īres, elektrības rēķinu apmaksa, bet, tiklīdz atkal parādījās iespēja tērēt, atkal atsākās maksājumu kavēšana,\" teic Miķelsons.", "link": "https://www.delfi.lv/bizness/37293360/bankas_un_finanses/54006066/energoresursu-krize-vai-vares-un-gribes-samaksat-rekinu"},
{"title": "Akciju cenas kāpj pēc labiem ASV nodarbinātības datiem, naftas cenas sarūk", "category": "Finanses", "body": "Naftas cenas  kritās pēc tam, kad ASV sabiedrotie nolēma laist tirgū naftu no rezervēm nolūkā samazināt naftas cenas. Bezdarbs  ASV martā samazinājies līdz 3,6%, salīdzinot ar 3,8% februārī, tādējādi reģistrēts zemākais līmenis kopš 2020.gada februāra, liecina Nodarbinātības ministrijas publiskotie dati. ASV ekonomikā martā radīts 431 000 darbavietu, salīdzinot ar 750 000 darbavietu februārī. Analītiķi bija prognozējuši, ka valsts ekonomikā tiks radīti 490 000 darbavietu. Šie dati liecina par ASV ekonomikas atveseļošanās progresu, bet arī pastiprināja prognozes, ka FRS agresīvāk cels procentlikmes, lai iegrožotu inflāciju. Piedāvājuma pārvaldības institūts (Institute for Supply Management) tomēr ziņoja, ka ASV ražošanas sektora paplašināšanās martā palēninājusies, pieaugot energoresursu cenām pēc Krievijas iebrukuma Ukrainā. Naftas cenas kritās pēc tam, kad Starptautiskā enerģētikas aģentūra (IEA) vienojās atkal laist tirgū naftu no ārkārtas rezervēm nolūkā samazināt naftas cenas. IEA ir apvienota 31 valsts, tai skatā ASV, Eiropas valstis, Japāna un citas ASV sabiedrotās. Aģentūra paziņoja, ka nākamās nedēļas sākumā paziņos, cik lielu naftas apjomu paredzēts laist tirgū. ASV biržu indekss \"Dow Jones Industrial Average\" piektdien pieauga par 0,4% līdz 34 818,27 punktiem, indekss \"Standard & Poor's 500\" kāpa par 0,3% līdz 4545,86 punktiem, bet indekss \" Nasdaq  Composite\" palielinājās par 0,3% līdz 14 261,50 punktiem. Londonas biržas indekss FTSE 100 piektdien pieauga par 0,3% līdz 7537,90 punktiem, Frankfurtes biržas indekss  DAX  30 kāpa par 0,2% līdz 14 446,48 punktiem, bet Parīzes biržas indekss CAC 40 palielinājās par 0,4% līdz 6684,31 punktam. Ņujorkas  biržas elektroniskajā tirdzniecībā WTI markas jēlnaftas cena piektdien kritās par 1,0% līdz 99,27 ASV dolāriem par barelu. \"Brent\" markas jēlnaftas cena Londonas biržā samazinājās par 0,3% līdz 104,39 dolāriem par barelu. Eiro  vērtība pret ASV dolāru piektdien kritās no 1,1067 līdz 1,1049 dolāriem par eiro, britu mārciņas vērtība pret ASV dolāru saruka no 1,3138 līdz 1,3118 dolāriem par mārciņu, bet ASV dolāra vērtība pret Japānas jenu palielinājās no 121,70 līdz 122,49 jenām par dolāru. Eiro vērtība pret britu mārciņu nemainījās un bija 84,24 pensi par eiro.", "link": "https://www.delfi.lv/bizness/37293360/bankas_un_finanses/54208698/akciju-cenas-kapj-pec-labiem-asv-nodarbinatibas-datiem-naftas-cenas-saruk"},
{"title": "Latvijas Banka izlaidīs 'Brīnumu monētu'", "category": "Finanses", "body": "Trešdien, 22. decembrī,  Latvijas Banka  izlaidīs sudraba kolekcijas monētu \"Brīnumu monēta\", kura aicina aplūkot pasauli iztēles gaismā, paverot ceļu uz brīnumiem un cerību. Monētā iekalts vēstījums, ka atšķirība starp brīnumu un ikdienu ir spējā ieraudzīt. Ja esi vērīgs, redzēsi brīnumu katrā mazā lietā, bet ziedoša pļava kļūs par veselu pasaku valstību. Ir nepieciešams tikai mazliet gaismas, lai pāršķeltu vienmuļības tumsu, un šī gaisma ir iztēle. Monētas centrālais vizuālais tēls ir gaismas stars, spožs punkts, kas top arvien platāks un atklāj vērotājam jaunu pasauli – tā parādās kā spilgts, krāsains augu motīvs. Tā ir iztēle, kas pat tumšākajā naktī palīdz saskatīt neparasto un ieraudzīt, atrast gaismu tumsā, brīnumaino ikdienišķajā. Iztēles atklātā pasaule ir Latvijas brīnumainā daba. Tā ir monētas reversā attēlotā ziedošā pļava, kurā iecilpojuši arī divi pļavas iemītnieki – baltais zaķis ( ) un pelēkais zaķis ( ). Šie dzīvnieki simbolizē veiklību, attapību, auglību un maģisku spēku. Monēta ir kā koncentrēta gaisma, ceļa rādītājs lukturis, kabatā nesams brīnums, kas atgādina mums, ko spēj iztēle un cerība. \"Brīnumu monētas\" grafisko dizainu veidojusi māksliniece Dana Jasinkeviča. Monētas iegāde būs iespējama tikai tīmekļvietnē \" e-monetas.lv \" no 22. decembra plkst. 12.00. Covid‑19 pandēmijas dēļ jaunie numismātikas produkti nebūs pieejami Latvijas Bankas kasē. Tīmekļvietnē \" e-monetas.lv \" veikto pirkumu saņemšana būs iespējama tikai pa pastu. Monētas cena – 62,00 eiro, iegādes limits vienai personai – viena monēta. Monētas tirāža ir 4000 eks. Monēta izgatavota \"Koninklijke Nederlandse Munt\" (Nīderlande). \"Brīnumu monēta\" ir likumīgs maksāšanas līdzeklis Latvijas Republikā (tomēr maz ticams, ka šādas monētas reāli nonāks apgrozībā, jo kolekcijas monētas pēc būtības ir mākslas darbi un ir numismātu un citu interesentu īpaši pieprasītas).", "link": "https://www.delfi.lv/bizness/37293360/bankas_un_finanses/53880831/latvijas-banka-izlaidis-brinumu-monetu"},
{"title": "Lielākā daļa Latvijas iedzīvotāju atbalsta atteikšanos no 1 un 2 centu monētām", "category": "Finanses", "body": "Vēsturiski rādītāji sasniegti mērījumos par iedzīvotāju attieksmi pret mazas nominālvērtības eiro monētām. 2022. gada februārī viedokli, ka 1 un 2 centu monētas būtu izņemamas no apgrozības, pauda 51% aptaujāto, 43% uzskata, ka tās būtu atstājamas apgrozībā, bet 6% bija grūti formulēt savu viedokli. 2021. gada augustā atteikšanos no mazo nominālvērtību monētām atbalstīja 43% iedzīvotāju, 50% pauda viedokli, ka 1 un 2 centu monētas atstājamas apgrozībā, bet 7% bija grūti komentēt. Latvijas Banka  uzsver, ka jau sāktas praktiskas un reālas darbības, lai samazinātu 1 un 2 centu monētu skaitu apgrozībā: 1) jau vairākus gadus Latvijas Banka nekaļ jaunas 1 un 2 centu monētas, bet apgrozībai nepieciešamo daudzumu iegūst maiņas ceļā ar citām eiro zonas valstīm; 2) pasākumi naudas aprites ciklā sadarbībā ar partneriem (bankām un to aģentiem, inkasācijas uzņēmumiem); 3) iedzīvotāji un sabiedriskā labuma organizācijas tiek gaidīti centrālajā bankā, lai apmainītu monētas pret naudu bankas kontā; 4) iecerēts veikt arī eiro monētu apmaiņas procesa automatizāciju. \"Februāra pētījumā iegūtie rezultāti rāda, ka pirmo reizi neliels Latvijas iedzīvotāju vairākums – 51% – piekrīt viedoklim, ka no skaidrās naudas aprites varētu izņemt mazas nominālvērtības monētas jeb t.s. brūnos centus. Līdz šim veiktajās aptaujās vairākums respondentu iestājās pret šādu soli. Te noteikti mijiedarbojas vairāki faktori – inflācija samazina vajadzību pēc mazo nominālvērtību monētām, tās nav pārāk ērtas, jo ir mazas. Lielākā daļa norēķinu notiek ar bezskaidro naudu un mazo nominālvērtību centi sāk izskatīties arhaiski,\" norāda SIA \"Latvijas fakti\" direktors Aigars Freimanis. Tirgus un sociālo pētījumu centra \"Latvijas Fakti\" 2022. gada februāra aptaujā pirmo reizi to iedzīvotāju skaits, kuri pauduši atbalstu 1 eiro centa un 2 eiro centu monētu izņemšanai no apgrozības, pārsniedzis to iedzīvotāju skaitu, kuri vēlas atstāt \"sīceni\" ikdienas norēķinos. Turklāt starpība ir ievērojama – 8 procentu punkti (51% aptaujāto pauduši viedokli, ka 1 centa un 2 centu monētas izņemamas no apgrozības, bet 43% – ka atstājamas; 6% nevarēja formulēt savu viedokli), saka Latvijas Bankas Naudas apgrozības pārvaldes vadītāja vietnieks Ģirts Jansons. Diskusija par mazo nominālvērtību eiro monētu nākotni notiek jau vairākus gadus. Jāņem vērā arī mūsdienu izaicinājumi ilgtspējas un klimata jomā – ne tikai nepieciešami ievērojami resursi1 centa un 2 centu monētu kalšanai, bet arī to pārvadāšana un apstrāde rada papildu ietekmi uz dabu. Liela daļa šādu monētu tiek pazaudētas, radot neefektīvus resursu tēriņus, saka Jansons. Lai gan eiro Latvijā tika ieviests jau 2014. gadā, Latvijas Bankā vēl nav apmainītas 1 santīma un 2 santīmu monētas aptuveni 4,7 milj. eiro vērtībā. Tā ir zudusi nauda iedzīvotājiem un piesārņojums Latvijas dabai. Ar lielu varbūtību šīs monētas nekad netiks apmainītas, pieļauj eksperts. Līdzīga tendence vērojama 1 eiro centa un 2 eiro centu monētām – tikai aptuveni 10% monētu atgriežas Latvijas Bankā. Atteikšanās no 1 centa un 2 centu izmantošanas ir neliela, bet būtiska iespēja sabiedrībai dzīvot dabai draudzīgāk. \"Pagrieziena punkts sabiedrības noskaņojumā nebija pārsteigums LB. Esam uzsākuši praktiskas un reālas darbības, lai samazinātu 1 centa un 2 centu monētu skaitu apgrozībā. Pirmkārt, naudas aprites ciklā sadarbība ar mūsu partneriem (bankām un to aģentiem, inkasācijas uzņēmumiem) vērsta uz to, lai apgrozībā nonāktu pēc iespējas mazāk \"sīcenes\". Otrkārt, aicinām iedzīvotājus nest savas \"krājkasītes\" uz Latvijas Banku un apmainīt monētas pret naudu savā bankas kontā, īpaši aicinām to darīt sabiedriskā labuma organizācijas, kuras, reģistrējoties centrālajā bankā, var veikt monētu apmaiņu bez apjoma ierobežojuma. Treškārt, jau tuvākajā nākotnē veiksim eiro monētu apmaiņas procesa modernizāciju, automatizējot LB kases darbību un ļaujot iedzīvotājiem monētas apmainīt ar automatizētu iekārtu palīdzību. Taupot līdzekļus un optimizējot eiro monētu sagādi, jau vairākus gadus LB nekaļ jaunas 1 centa un 2 centu monētas, bet apgrozībai nepieciešamo daudzumu iegūst, mainot pret tām citu nominālvērtību monētas ar citām eiro zonas valstīm, kuras jau atteikušās no 1 centa un 2 centu monētu izmantošanas. Šie nebūt nav vienīgie iespējamie pasākumi 1 centa un 2 centu monētu apgrozības samazināšanai. Joprojām aktuāla ir ideja par pirkuma galasummas noapaļošanu skaidrās naudas norēķinos. Tas nenozīmētu, ka cenas veikalos tiktu paaugstinātas, noapaļojot līdz summai, kas dalās ar pieci. Noapaļota tiktu pirkuma galasumma – ja tā beidzas ar 1, 2, 6 vai 7, tā tiktu noapaļota uz leju, ja ar 3, 4, 8 vai 9 – uz augšu, skaidro LB. \"Augot sabiedrības atbalstam, ceram, ka to ieraudzīs arī tirgotāji, no kuru nostājas vistiešāk atkarīgs, vai spēsim sekot citu eirozonas valstu paraugam, ieviešot pirkuma galasummas noapaļošanu un tādējādi taupot sabiedrības resursus un saudzējot dabu. LB ir gatava sēsties pie sarunu galda un apspriest tālākos soļus, bet līdz tam turpināsim gādāt par sabiedrības labumu – netērēsim resursus jaunu monētu kalšanai, veicinot to atgriešanos LB,\" saka eksperts. \"Maksājumu radarā\" apkopota jaunākā informācija par Latvijas iedzīvotāju, uzņēmēju un sabiedrības kopumā naudas izmantošanas paradumiem, izmantojot arī tirgus un sociālo pētījumu aģentūras SIA \"Latvijas fakti\" veiktās iedzīvotāju aptaujas rezultātus.", "link": "https://www.delfi.lv/bizness/37293360/bankas_un_finanses/54201562/lielaka-dala-latvijas-iedzivotaju-atbalsta-atteiksanos-no-1-un-2-centu-monetam"},
{"title": "Policijas vizīte 'Industra Bank' telpās saistīta ar vēsturiskiem notikumiem, norāda banka", "category": "Finanses", "body": "Šī gada decembrī  Valsts policija  (VP), izpildot Eiropas izmeklēšanas rīkojumu, veica kratīšanu vairākās adresēs Latvijā, tostarp \" Industra Bank \", kuras darbinieki, iespējams, saistīti ar noziegumu. Banka uzsver, ka šī izmeklēšana ir saistīta ar vēsturiskiem notikumiem pirms visas finanšu nozares un pašas bankas transformācijas, un tā netiek saistīta ar bankas šā brīža darbību, esošajiem akcionāriem vai vadību. Valsts policija \"Industra Bank\" telpās ieradās 8. decembrī, un banka norāda, ka tās darbinieki operatīvi sniedza policijai visu nepieciešamo atbalstu, lai policija iegūtu interesējošos dokumentus un datus atbilstoši tiesas lēmumā noteiktajam. Bankas interesēs ir palīdzēt tiesībsargājošajām instancēm viņu darbā, lai izslēgtu jebkādas aizdomas un iespēju, ka banka tiek izmantota pretlikumīgiem mērķiem. Šajā gadījumā persona, par kuras darbībām interesējās policija, darījumus bankā nav veikusi kopš 2018. gada, kā arī nav tikusi pakļauta sankcijām. Kā informē policijā, rīkojums veikt kratīšanu izpildīts Čehijā uzsākta kriminālprocesa ietvaros saistībā ar iespējamu starptautisko sankciju pārkāpšanu, kas ir noteiktas ar  Eiropas Savienības  Padomes lēmumu programmas \" Ukraina \" ietvaros, un noziedzīgi iegūtu līdzekļu legalizēšanu. Kratīšanas laikā tika atrasta un izņemta dokumentācija, kā arī vairāki datu nesēji, kuri, iespējams, satur izmeklēšanai svarīgu informāciju, un tiks izmantoti kā pierādījumi  Čehijā  izmeklētā kriminālprocesā. Šā gada 8. novembrī VP no Čehijas Augstākās prokuratūras Prāgā saņēma 19. oktobra Eiropas izmeklēšanas rīkojumu kriminālprocesā, kurā tiek veikta pirmstiesas izmeklēšana par starptautisko sankciju pārkāpšanu un noziedzīgi iegūto līdzekļu legalizēšanu. VP pieņēma lēmumu par Čehijas Eiropas izmeklēšanas rīkojuma izpildi. Banka skaidro, ka Vidzemes priekšpilsētas tiesas lēmumā, kas deva atļauju procesuālo darbību veikšanai bankā, tās tika motivētas ar iespēju, ka bankas telpās varētu būt vēsturiski saglabājušies priekšmeti, dokumenti vai datu nesēji, kuriem var būt nozīme Čehijas Republikas tiesību aizsardzību iestāžu veiktajā izmeklēšanā, proti, tiesas lēmumā nav minēts, ka jebkādas noziedzīgas darbības bankā varētu tikt īstenotas šobrīd. Konkrētajā tiesas lēmumā ir teikts, ka noziedzīgā nodarījumā iespējami iesaistītās personas no 2015. gada līdz šim brīdim ir veikušas banku operācijas no dažādām vietām Čehijas Republikā, nevis Latvijā. \"Industra Bank\" valdes priekšsēdētājs Raivis Kakānis teic, ka pagājušajā gadā pusgada garumā - no 30. marta līdz 1. septembrim  FKTK  bankā veica pilna tvēruma pārbaudi noziedzīgi iegūtu līdzekļu legalizācijas novēršanas un sankciju risku pārvaldības jomā. Pārbaudē sistemātiski trūkumi netika konstatēti. \"Banka kopš akcionāru maiņas ir veikusi milzīgu darbu, lai minimizētu iespēju to izmantot ļaunprātīgi vai nelikumīgi. Kā apliecinājums regulatora atzinīgajam vērtējumam par bankas īstenotajām pārmaiņām ir šogad uzlabotais riska reitings no augsta uz zemāku līmeni,\" norāda Kakānis. Banka uzsver, ka klientu līdzekļi nav iesaldēti un saistībā ar bankas darbinieku rīcību aizdomas nav paustas, kā arī nevienai personai nav piemērots nekāds procesuālais statuss.", "link": "https://www.delfi.lv/bizness/37293360/bankas_un_finanses/53878635/policijas-vizite-industra-bank-telpas-saistita-ar-vesturiskiem-notikumiem-norada-banka"},
{"title": "Savstarpējo aizdevumu nozarei karš būtisku robu nav iecirtis", "category": "Finanses", "body": "Krievijas iebrukums Ukrainā  pirmajās dienās no līdzsvara izsita ne tikai pašas Krievijas, kas ātri vien tika pakļauta sankcijām, ekonomiku, bet arī visus pasaules finanšu tirgus. Akciju vērtība pirmajās dienās strauji kritās. Vēlāk, ņemot vērā dažādus liegumus Krievijai, sāka pieaugt naftas un citu enerģētikas nozares uzņēmumu vērtība. Svārstības pieredzēja arī kriptovalūtas un faktiski visi citi finanšu rīki.  Sankcijas, kas kopš kara sākuma vairākkārtīgi piemērotas pret Krieviju, ierobežo to, kā finanšu līdzekļi var ceļot starp agresora valsti un Eiropas Savienību. Attiecīgi tas arī tiešā veidā ietekmēja Latvijas finanšu uzņēmumu spējas sadarboties ar Krieviju.  Neilgi pēc kara sākuma “Delfi” raidījumā “ Nākotnes kapitāls ” viesojās Latvijas starpaizdevumu nozares uzņēmumu pārstāvji. “Mūsu platformā lielākie portfeļu apjomi ir Latvijas tirgos, otri lielākie ir Polijā,” neilgi pēc kara sākuma, komentējot, kā sankcijas varētu ietekmēt uzņēmumu,  skaidroja “Twino” grupas izpilddirektore Anastasija Oļeiņika , kuras pārstāvētā kompānija pirms kara piedāvāja aizdevumus, kas nonāca Krievijā. “Kas notiks, neviens prognozēt nevar, bet svarīgi pieminēt, ka krīzes vadības grupā esam izstrādājuši plānus visiem scenārijiem,” skaidroja Oļeiņika, norādot, ka jauni kredīti Krievijas virzienā netiek izsniegti. Tāpat viņa norādīja, ka investori turpina saņemt naudu un šobrīd kredīti vēl netiek norakstīti. Līdzīgi tolaik  komentēja arī “Mintos” pārstāvis Jānis Praņēvičs . Viņš sacīja, ka viena no “Mintos” plašā klāsta priekšrocībām arī šogad ir tā, ka kredīti, kas izsniegti ārpus Eiropas, šobrīd nekādā veidā neizjūt Krievijas iebrukuma sekas.  “Reģionos, kas nav pie  Ukrainas  vai Krievijas, nav pamata gaidīt būtisku pasliktinājumu,” saka platformas pārstāvis. “Mintos”, sākoties karam, lai aizsargātu investorus, pārtrauca izsniegt jaunus finansējumus Ukrainas un Krievijas virzienā. Ukraina gan bijusi ļoti maza daļa no kopējā apjoma. Savukārt Krievijā šobrīd vēl ir visai laba situācija ar maksājumiem, bet problēma esot “faktiski tehniska”, proti, tiek meklēts veids, kā iegūt maksājumus no Krievijas.", "link": "https://www.delfi.lv/bizness/37293360/bankas_un_finanses/54359982/savstarpejo-aizdevumu-nozarei-kars-butisku-robu-nav-iecirtis"},
{"title": "'Nākotnes kapitāls': Portfeļa izmaiņas uz 2022. gada divdesmit septīto nedēļu", "category": "Finanses", "body": "2021. gadā Konstantīns Kuzikovs sāka investēt 50 eiro nedēļā akciju tirgū. Mērķis ir desmit gadu laikā sasniegt kapitāla vērtību 36 000 eiro. Sākot no janvāra, arī Raivis Vilūns ir sācis investēt, bet viņš izmanto daudz ienesīgākus un riskantākus finanšu instrumentus. Kā veicas gan Konstantīna, gan Raivja portfelim, jūs varat uzzināt šajā rakstā, bet par abu investoru plāniem un stratēģijām var uzzināt raidījumā \" Nākotnes kapitāls \". Brauciens kā pa amerikāņu kalniem joprojām turpinās. Pēc neliela krituma “S&P 500” indekss rāda pieaugumu par 118 punktiem jeb 3%. Pēc kārtējas FRS sapulces un publiski pieejamā informācija dod signālus, ka kredīta likmju celšana ir iespējama, bet nebūs tik “agresīva” kā iepriekš. Tas dod nelielu cerību investoriem. Tā rezultātā akciju cenas Eiropas un Āzijas biržās pārsvarā pieaug, kā arī naftas cenas kāpj. Baltijas  akciju turpina faktiski stāvēt uz vietas - dažas dienas ir neliels kāpums, dažas dienas ir neliels kritums, bet sešu mēnešu griezumā tendence ir lejupslīdoša. Kā jau iepriekš minēts, rudens un ziema Baltijas reģionam, kurā inflācija ir augstākā Eiropas Savienībā, būs ļoti smaga. Latvijas banku ekonomisti jau brīdinājuši, ka “elektrības cenu un algu attiecība izies ārpus jebkādiem vēsturiskajiem rāmjiem” Attiecīgi arī, ja vien enerģētikas problēmas globāli netiks atrisinātas drīzumā, tad arī nekādi būtiski uzlabojumu akciju tirgū nav gaidāmi. Kopš gada sākuma indekss \"OMX Vilnius\" samazinājies par 7,28%, indekss \"OMX Riga\" samazinājies par 9,12%, bet indekss \"OMX Tallinn\" samazinājies par 11,5%. Kriptovalūtu pasaulē arī būtisku izmaiņu nav. Šonedēļ “ Bitcoin ” mazliet pakāpās, kas arī paaugstināja vērtību citām valūtām, tomēr šis kāpums, ņemot vērā iepriekšējos kritumus ir niecīgs. Svārstības turpinās robežās no 20-22 tūkstošiem par vienu “Bitcoin”. Kopīga situācija ar Kuzikova akcijām ir šāda: Iepriekšēja nedēļā gandrīz visas akcijas parādīja ienesīguma pieaugumu. Nedēļas rekordisti bija “ Google ” (+0,39%) un “BATT” ETF (+0,32%). Tikai divas akcijas noslēdza nedēļu ar kritumu un tas bija “Mosaic” (-0,06%) un “ Shell ” (-0,28%). Situācija ar Vilūna Baltijas akcijām ir šāda: Situācija ar Vilūna kriptovalūtu portfeli ir šāda: “Pēdējā laikā es aktīvi investēju segmentos, kas uzrādīja labākos rezultātus: enerģētika, mazumtirdzniecība un pārtika. Mans mērķis bija saglabāt kapitālu, kamēr viss tirgus krita. Arī iepriekšējā nedēļā, kā tika plānots, nākamas investīcijas tika veiktas “P&G” un “Wallmart”,” skaidro Kuzikovs. “Taču iepriekšēja nedēļa gandrīz visas akcijas parādīja vērtību pieaugumu, un domāju, ka šī tendence var turpināties, paris nedēļas. Man liekas, ka tas arī ir labs moments piepirkt akcijas, kuras cenas būtiski samazinājās un tāda veida samazināt akciju vidējo iepirkuma cenu. Tas arī ļaus labāk sabalansēt savu portfeli, jo pēdējo mēnešu laikā es būtiski aizgāju no saviem uzstādītiem segmenta mērķiem un mans pašreizējais portfelis izskatās ļoti nesabalansēts,” plānus skaidro raidījuma “Nākotnes kapitāls” vadītājs. “Nākamas investīcijas es veikšu tehnoloģijas un izklaides segmentā. Gadījumā, ja tirgus sāksies kritums, tad es atgriezīšos pie savas iepriekšējas stratēģijas - investēt segmentos, kas performē vislabāk,” stratēģijas izklāstu noslēdz Kuzikovs. Vilūns nedaudz palielinās investīcijas Baltijas tirgū “Es tomēr nolēmu, ka šobrīd neiegādāšos “Indexo” akcijas. Lai arī uzņēmums šķiet perspektīvs un iepriekšējos gados tas ir pierādījis, ka spēj strādāt, šī brīža akciju cena šķiet pārāk augsta,” saka Vilūns, norādot, ka domā vēlāk, kad akcijas nonāks parastajā tirgū tās varēs iegādāties par lētāku cenu. Vilūns plāno iegādāties citu Baltijas uzņēmumu akcijas, lai turpinātu saglabāt līdzsvaru starp visiem trim segmentiem portfelī - kriptovalūtām, Baltijas akcijām un P2P aizdevumiem.", "link": "https://www.delfi.lv/bizness/37293360/bankas_un_finanses/54532836/nakotnes-kapitals-portfela-izmainas-uz-2022-gada-divdesmit-septito-nedelu"},
{"title": "Latvijas Bankā pirmajā pusgadā apmainītas latu naudaszīmes vairāk nekā 616 tūkstošu eiro vērtībā", "category": "Finanses", "body": "Tostarp 2022. gada pirmajā pusgadā apmainītas latu banknotes 397 000 latu (564 900 eiro) vērtībā un latu monētas 36 100 latu (51 400 eiro) vērtībā. 2022. gada pirmajā pusgadā  Latvijas Bankas  klientu kasēs veikti vairāk nekā 1400 latu maiņas darījumu. Šogad jūnija beigās vēl nebija apmainītas lata monētas un banknotes 83,8 miljonu latu jeb 119,3 miljonu eiro vērtībā. Tostarp jūnija beigās vēl nebija apmainīts 340,1 miljons lata monētu, kas svara izteiksmē, pēc Latvijas Bankā minētā, ir 780 tonnu. No monētām visvairāk neapmainītu bija mazo nominālu monētas, proti, viena un divu santīmu - 239 miljoni, kamēr neapmainīto viena lata monētu, ieskaitot īpašos vienlatniekus, skaits bija 24 miljoni. Savukārt no banknotēm jūnija beigās visvairāk neapmainītu bija piecu un 20 latu naudaszīmēs - attiecīgi 1,7 miljoni un 753 000. Pēc Latvijas Bankas datiem, līdz 2022. gada jūnija beigām no apgrozības izņemti 40% latu monētu 29 miljonu latu (41,3 miljonu eiro) vērtībā un 96% latu banknošu 942 miljonu latu (1,34 miljardu eiro) vērtībā. No apgrozības kopumā izņemti 148,8 miljoni monētu un 47 miljoni banknošu. Jau vēstīts, ka 2013. gada nogalē un 2014. gada laikā tika apmainītas latu banknotes un monētas 954 miljonu latu (1,357 miljardu eiro) vērtībā, 2015. gadā - piecu miljonu latu (7,1 miljona eiro) vērtībā, 2016. gadā - četru miljonu latu (5,7 miljonu eiro) vērtībā, 2017. gadā - apmēram divu miljonu latu (2,8 miljonu eiro) vērtībā, 2018. gadā - 1,7 miljonu latu (2,4 miljonu eiro) vērtībā, 2019. gadā - 1,6 miljonu latu (2,28 miljonu eiro) vērtībā, 2020. gadā - 0,9 miljonu latu (1,28 miljonu eiro) vērtībā, bet 2021. gadā - 0,745 miljonu latu (1,059 miljonu eiro) vērtībā. Latvijas Banka lata naudaszīmes pret eiro pēc oficiālā pārejas kursa un bez komisijas maksas mainīs mūžīgi. Pret eiro tiks apmainītas arī bojātas lata banknotes un monētas, ja vien tās atbildīs apmaiņas nosacījumiem, piemēram, no banknotes būs saglabājusies vairāk nekā puse, bet monētas nebūs apzināti bojātas, tostarp veidojot rotaslietas. Latvija 2014. gada 1. janvārī iestājās eiro zonā.", "link": "https://www.delfi.lv/bizness/37293360/bankas_un_finanses/54554772/latvijas-banka-pirmaja-pusgada-apmainitas-latu-naudaszimes-vairak-neka-616-tukstosu-eiro-vertiba"},
{"title": "Apdrošinātāji: OCTA nozare pakāpeniski atgriežas pirmspandēmijas līmeni, aug atlīdzības vidējā summa", "category": "Finanses", "body": "Šī gada pirmajā ceturksnī vērojams būtisks kritums visos galvenajos  OCTA  nozares rādītājos, salīdzinot ar pērnā gada pirmajiem trim mēnešiem, savukārt 2021.gada otrajā ceturksnī OCTA tirgus pakāpeniski atgriežas pirmspandēmijas līmenī, liecina Latvijas Transportlīdzekļu apdrošinātāju biroja ( LTAB ) statistika. Salīdzinot 2020. gada 1.ceturkšņa un šā gada 1.ceturkšņa datus, secināms, ka samazinājums vērojams gandrīz visos būtiskajos OCTA darbības rādītājos. Sarucis gan apdrošinātājiem pieteikto negadījumu skaits (attiecīgi no 7220 uz 7130), gan zaudējumu pieteikumu skaits (attiecīgi no 10407 uz 9750). Samazinājusies arī izmaksāto atlīdzību summa (attiecīgi no 15,84 miljoniem eiro uz 13,88 miljoniem eiro). Rādītājs, kurš nemainīgi turpina kāpt gadu no gada, ir vidējās atlīdzības summa par negadījumu, kas 2020. gada 1.ceturksnī bija 954 eiro, bet šī gada 1.ceturksnī 1081 eiro. \"LTAB apkopotā statistika par gada pirmo ceturksni liecina, ka OCTA tirgus ir piedzīvojis ievērojamu kritumu saistībā ar COVID-19 radītajiem ierobežojumiem. Tikmēr otrā pusgada statistika parāda, ka gan privātpersonas, gan uzņēmumi pakāpeniski pārvar ierobežojumus un grūtības, un atgriežas pirmspandēmijas līmenī,\" skaidro LTAB valdes priekšsēdētājs Jānis Abāšins. Statistika par 2021.gada 6 mēnešiem rāda, ka apdrošinātājiem pieteikto negadījumu skaits audzis no 13933 pērnā gada pirmajā pusē uz 14754 šogad. Zaudējumu pieteikumu skaits pieaudzis no 18968 uz 19021. Izmaksāto atlīdzību summa gan nedaudz samazinājusies (no 27,93 miljoniem eiro uz 25,76 miljoniem eiro), taču joprojām turpina kāpt vidējā atlīdzība – no 1153 eiro pērnā gada pirmajā pusgadā uz 1193 eiro šā gada pirmajā pusē, kas atkal ir vēsturiski augstākā vidējās atlīdzības summa. \"OCTA jomas izaugsme ir tieši saistīta ar COVID-19 pandēmijas tālākajiem iespējamajiem ierobežojumiem. Ja transporta nozare šī gada nogalē atkal būs spiesta rēķināties ar ierobežojumiem, ievērojama izaugsme OCTA segmentā nav prognozējama. Tajā pat laikā jāatzīmē, ka iedzīvotāji un uzņēmēji pielāgojas situācijai, ko apliecina reģistrēto transportlīdzekļu skaita nemainīgs pieaugums, kuru nav apturējuši arī Covid-19 laikā noteiktie ierobežojumi,\" skaidro J.Abāšins. Viņš atzīmē, ka pandēmijas laiks bijis labs brīdis, kad apdrošinātājiem strādāt pie savu sistēmu un pakalpojumu pilnveidošanas: \"Varam vērot, ka pēdējā laikā sarūk sūdzību skaits par apdrošinātāju darbību un pieņemtajiem lēmumiem. 2019.gada pirmajos 6 mēnešos LTAB saņēma 166 sūdzības, 2020.gada pirmajā pusē – 148 sūdzības, bet šajā pusgadā – 118 sūdzības.\" 1997. gadā Latvijā tika ieviesta OCTA sistēma. Tiesības veikt OCTA apdrošināšanu Latvijā ir AAS \"Balta\", AAS \" Baltijas  Apdrošināšanas Nams\", AAS \" BTA  Baltic Insurance Company\", \"Compensa Vienna Insurance Group\" ADB Latvijas filiāle, \"ERGO Insurance\" SE Latvijas filiāle, ADB \"Gjensidige\" Latvijas filiāle, \"If P&C Insurance\" AS Latvijas filiāle un \"Swedbank P&C Insurance\" AS Latvijas filiāle.", "link": "https://www.delfi.lv/bizness/37293360/bankas_un_finanses/53481863/apdrosinataji-octa-nozare-pakapeniski-atgriezas-pirmspandemijas-limeni-aug-atlidzibas-videja-summa"},
{"title": "Patēriņa kredīta atmaksu visbiežāk kavē jaunieši", "category": "Finanses", "body": "Patēriņa kredīta atmaksas termiņš par vismaz 60 dienām tiek kavēts 19,4% līgumu, kas slēgti ar jauniešiem vecumā no 18 līdz 25 gadu vecumam. Tā kā vienam cilvēkam var būt vairāki spēkā esoši kredītlīgumi, termiņa atmaksu kavē aptuvenai katrs ceturtais (28%) kredītņēmējs šajā vecuma grupā. Palielinoties kredītņēmēju vecumam, maksājumu disciplīna pakāpeniski uzlabojas. \"Kā jebkurā vecuma grupā, arī jauniešu vidū ir ļoti apzinīgi kredītņēmēji, kas aizdevumu izmanto, lai apmeklētu kursus, izglītotos, iegādātos datoru darba vai mācību vajadzībām, tomēr gados jauno kredītņēmēju vidū ir visvairāk kredīta maksājumu kavētāju. Tā kā šajā vecumā ienākumi ir ierobežoti, nereti savu vēlmju piepildīšanai jaunieši mēdz aizņemties arī no dažādām finanšu institūcijām. Diemžēl maksājumu disciplīna šajā vecuma grupā ir viszemākā un gados jaunie kredītņēmēji, iespējams, neapzinās, ka šāda neapdomīga rīcība var atstāt ilgtermiņa sekas,\" stāsta AS \"Kredītinformācijas birojs\" valdes loceklis Intars Miķelsons. Privātpersonas kredītreitings norāda privātpersonas spēju atmaksāt kredītu. To aprēķina pēc privātpersonas kredītvēsturē pieejamās informācijas. Ja persona kavē maksājumu vairāk nekā 60 dienas, šī informācija automātiski tiek atspoguļota kredītvēsturē un samazina kredītreitingu. \"Lai gan jauniešiem izsniegtās patēriņa kredīta summas galvenokārt ir nelielas un uz īsu atmaksas termiņu, iespējams, tieši šī fakta dēļ jaunieši pret savām finansiālajām saistībām attiecas pavirši. Tomēr kredītreitingu ietekmē ne tikai summa, bet tieši personas atbildīga attieksme pret uzņemtajām saistībām. Neapdomīga rīcība, kavējot atmaksas termiņu, var negatīvi ietekmēt kredīta saņemšanu nākotnē daudz nopietnākām vajadzībām – studijām, automašīnas vai mājokļa iegādei,\" skaidro Miķelsons. 53% spēkā esošo patēriņa kredīta līgumu jauniešiem ir pirmie saņemtie aizdevumi un kā liecina \"Kredītinformācijas biroja\" dati, aptuveni puse patēriņa kredīta ņēmēju vecuma grupā no 18 līdz 25 gadiem jau atrodas kredītreitinga grupā \"augsts risks\". Kā liecina banku veiktās aptaujas, jauniešu finanšu pratība ar katru gadu uzlabojas un apmēram 70% jauniešu pilnīgi vai daļēji plāno savus ikmēneša tēriņus. Turklāt ar katru gadu pieaug to jauniešu īpatsvars, kuri seko tēriņiem regulāri un mērķtiecīgi, tomēr zināšanas par ilgtermiņa izdevumu plānošanu joprojām ir nepietiekamas. \"Kopumā finanšu pratība jauniešu vidū ir uzlabojusies un tās pastāvīga paaugstināšana ir finanšu nozares būtiska prioritāte. Ievērojot esošās un nākotnes tendences par banku un citu finanšu pakalpojumu plašāku digitalizāciju, arī Latvijas Finanšu nozares asociācija īsteno dažādas jauniešu finanšu pratības iniciatīvas, lai jauno klientu zināšanas nepārtraukti uzlabotu,\" teic Finanšu nozares asociācijas valdes priekšsēdētāja Sanita Bajāre.", "link": "https://www.delfi.lv/bizness/37293360/bankas_un_finanses/54580042/paterina-kredita-atmaksu-visbiezak-kave-jauniesi"},
{"title": "Pieaug auto līzinga ikmēneša maksājumi, kas ietekmē desmitiem tūkstošu aizņēmēju", "category": "Finanses", "body": "Lai gan šobrīd daudz tiek runāts par Euribor likmes kāpumu un tās ietekmi uz kredīta maksājumu apmēru, iedzīvotāji nereti maldīgi uzskata, ka likmes pieaugums attiecas tikai uz mājokļa kredītiem. Tomēr, kā norāda \" Luminor   Līzings \" vadītājs Raivo Bāle, līdz ar Euribor kāpumu, pieaug arī auto līzinga ikmēneša maksājumi, kas ietekmē desmitiem tūkstošu līzinga ņēmējus Latvijā. Gan mājokļu kredīta, gan līzinga procentu likmi veido nemainīgā un mainīgā daļa jeb  Euribor . Ņemot vērā to, ka Euribor likme gandrīz septiņus gadus saglabājās negatīva, zema procentu likme un nemainīga ikmēneša kredīta vai līzinga summa nereti tika uzskatīta par pašsaprotamu. Taču šogad inflācija eirozonā ir sasniegusi rekordaugstu līmeni, izraisot arī Euribor likmes strauju pieaugumu – šobrīd sešu mēnešu Euribor likme ir pārsniegusi 1,8%, kamēr trīs mēnešu likme 1,2%. Laikā, kad Euribor likme saglabājās negatīva, iegādājoties auto ar vērtību 25 000 eiro līzingā uz pieciem gadiem ar 10% pirmo iemaksu un 2,19% likmi, ikmēneša maksājums bija aptuveni 390 eiro. Šobrīd, atkarībā no tā, vai klients ir noslēdzis auto līzinga līgumu par trīs vai sešu mēnešu Euribor procentu likmi, ikmēneša maksājums ir pieaudzis attiecīgi par aptuveni 8 vai 12 eiro. Jāņem vērā, ka precīzs līzinga maksājuma pieaugums ir atkarīgs no klientam piemērotās nemainīgās procentu likmes daļas un līzinga līguma termiņa. Vienlaikus šobrīd ir grūti prognozēt, kāds varētu būt Euribor likmes kāpums nākotnē, līdz ar to nevar izslēgt iespēju, ka līzinga maksājumu apmērs varētu turpināt sadārdzināties, tādēļ aicinām klientus rūpīgi plānot savus tēriņus un rēķināties ar iespējamu līzinga maksājumu pieaugumu\", skaidro \"Luminor Līzings\" vadītājs Raivo Bāle. Kā prognozē eksperts, ievērojot atbildīgas kreditēšanas principus un ņemot vērā to, ka procentu likmju pieauguma risks un klienta maksātspēja šādā situācijā tiek vērtēta jau pieņemot lēmumu par līzinga izsniegšanu, vairums klientu veiksmīgi tiks galā ar maksājumu sadārdzinājumu. Lai gan banka rūpīgi uzrauga atbildīgas kreditēšanas principus, iegādājoties auto līzingā, arī klientam pašam jāizvērtē savas finansiālās iespējas un spēja pildīt saistības visa līzinga perioda garumā. Euribor ir Eiropas starpbanku tirgus likme, ar kādu eirozonas bankas ir gatavas aizdot līdzekļus eiro valūtā citām bankām, un tā veido aizdevuma procentu likmes mainīgo daļu. Kopš 2015. gada Euribor likme bija negatīva, taču, lai mazinātu straujo inflāciju un stabilizētu cenas, ECB ir sākusi palielināt aizdevumu procentu likmes. Likme atspoguļo situāciju finanšu tirgos un tā kalpo kā tirgu stabilizējošs faktors. Tās apmēru ietekmē ECB lēmumi, un likme ir vienāda visā eirozonā.", "link": "https://www.delfi.lv/bizness/37293360/bankas_un_finanses/54814692/pieaug-auto-lizinga-ikmenesa-maksajumi-kas-ietekme-desmitiem-tukstosu-aiznemeju"},
{"title": "'Esam attālinājušies no tā, kas veido ekonomiku,' saka 'BluOr Bank' aktīvu pārvaldnieks", "category": "Finanses", "body": "Finanšu tirgi vēl aizvien nav aptvēruši, kas patiesībā notiek enerģētikas nozarē, saka \" BluOr \" bankas klientu aktīvu pārvaldnieks Pauls Miklaševičs, skaidrojot, ka investoru kapitāls vēl aizvien plūst pārvērtētiem tehnoloģiju uzņēmumiem, nevis enerģētikas nozarei, kas būs vajadzīga, lai spētu atteikties no  Krievijas  resursiem, kā arī sasniegtu zaļā kursa mērķus. Kā karš ietekmēja jūsu darbu un nozari? Es uzskatu, ka tas, kas notiek Ukrainā, ir terorakts. Un tās sekas, kas ir radušās un vēl turpināsies, ir milzīgas.  Mēs dzīvojam pasaulē, kurā mēs runājam, piespiežot vienu pogu datorā. Esam pieraduši piespiest pogu un saņemt burgeru pie mūsu durvīm. Tā rezultātā mēs esam attālinājušies no tā, kas veido mūsu ekonomiku un kas veido tās svarīgākās sastāvdaļas. Elementārākā līmenī civilizācijas progress ir balstīts uz enerģētiku. Sabiedrība ir balstīta uz to, ka tas, ko mēs \"kurinām\", nes lielāku rezultātu nekā tas, cik maksā to kurināmo iegūt. Mēs joprojām esam atkarīgi no naftas, cerams, ka sasniegsim to zaļo kursu, bet pagaidām šo sapni mēs neesam sasnieguši. Būtiskākais ir tas, ka, lai izveidotu šo jauno infrastruktūru, mums vajadzēs daudz enerģijas.  Jau pirms Putina iebrukuma Ukrainā mums pietrūka enerģijas resursu, pietrūka rezervju, ko lietot ikdienā. Putins domāja, ka šī ir tā maģiskā kārts. Es domāju, ka viņš vēl aizvien ir pārsteigts par to, kas notika. Domāju, ka pat Rietumu politiķi nespēja līdz galam noticēt tam, ka mēs atteiksimies no Krievijas enerģijas. Tomēr, ņemot vērā, kas notiek Ukrainā, tas ir tikai loģiski. Līdz ar to te ir daudz neskaidrību. Tirgi vēl pat nav sākuši domāt par to, par ko tiem vajadzētu domāt.", "link": "https://www.delfi.lv/bizness/37293360/bankas_un_finanses/54196252/esam-attalinajusies-no-ta-kas-veido-ekonomiku-saka-bluor-bank-aktivu-parvaldnieks"},
{"title": "'Luminor' emitē obligācijas 300 miljonu eiro vērtībā", "category": "Finanses", "body": "Banka \" Luminor \" ir noslēgusi nenodrošināto obligāciju emisiju 300 miljonu eiro apmērā ar divu gadu termiņu, \"Delfi Bizness\" informēja bankā. Tajā norāda, ka darījums, kas tika pabeigts šā gada 18. augustā, tiek īstenots saskaņā ar \"Luminor\" izaugsmes stratēģiju, spēcinās bankas atbilstību pašu kapitāla un atbilstīgo saistību minimālajām prasībām (MREL), kā arī uzlabos pasīvu struktūru. \"Esam gandarīti, ka, emitējot jaunākās prioritārās obligācijas, mums ir izdevies no jauna atvērt tirgu Baltijas valstu aizņēmējiem. Ievērojamā investoru interese liecina par Luminor stabilitāti, un šī emisija ļaus mums nodrošināt plašākas atbalsta iespējas klientiem, vienlaikus paplašinot mūsu darbību Latvijā, Lietuvā un Igaunijā,” norāda \"Luminor\" finanšu direktors Palle Nordals. Bankā norāda, ka 16. augustā \"Luminor\" pārstāvji virtuāli tikās ar investoriem no visas pasaules, un pēc pozitīvu atsauksmju saņemšanas, 18. augustā veica obligāciju emisiju. Investoru interese bija liela, tika saņemti pirkšanas rīkojumi no vairāk nekā 70 investoriem visā Eiropā. To apmērs, kvalitāte un dažādība ļāva \"Luminor\" bankai noteikt vērtspapīra cenu, kas bija par 25 bāzes punktiem labāka, salīdzinot ar sākotnējo indikatīvo cenu. Investoru pieprasījums no Lielbritānijas veidoja gandrīz pusi no kopējā rīkojumu apjoma, liela interese bija arī no investoriem Ziemeļvalstīs un Baltijas valstīs. Obligācijas, kuras emitents ir tiesīgs atpirkt vienu gadu pirms dzēšanas termiņa un ko reitingu aģentūra \"Moody’s\" novērtējusi ar Baa1 reitingu, ir kotētas Īrijas biržā un tika emitētas saskaņā ar \"Luminor\" Eiropas vidēja termiņa parādzīmju (EMTN) programmu un Nodrošināto obligāciju programmu. Viens no darījuma organizētājiem šajā darījumā bija \"Luminor Markets\".", "link": "https://www.delfi.lv/bizness/37293360/bankas_un_finanses/54687322/luminor-emite-obligacijas-300-miljonu-eiro-vertiba"},
{"title": "Nepiepildījušās prognozes un zaudēta nauda, 'Nākotnes kapitāls' analizē 2022. gada pirmo pusgadu", "category": "Finanses", "body": "Lai gan jau gada sākumā tika runāts par inflāciju un citām ķibelēm, vairums finanšu ekspertu paredzēja, ja 2022. gads investīciju pasaulei būs labvēlīgs – pandēmija būs beigusies un dzīve atgriezīsies ierastajā ritmā. Tomēr Krievijas iebrukums Ukrainā, loģistikas problēmas, inflācija, elektroenerģijas cenas un citas ķibeles ir nomākušas pirmo pusgadu. \"Nākotnes kapitāls\", noslēdzot sezonu, atskatās uz savām un ekspertu prognozēm.  Gada sākumā prognozes par starptautiskajiem tirgiem svārstījās no dažu procentu izaugsmes līdz vairāk nekā desmit procentiem. Karu gan neviens neparedzēja. Tas un ar to saistītās sekas, kā arī citas ķibeles ir iekrāsojušas pirmo pusgadu un arī \"Nākotnes kapitāla\" vadītāju portfeļus.  Raidījuma sākumā Vilūns atgādina, kā šajā sezonā viņš veidoja savu finanšu portfeli. Tas sastāv no trim daļām – Baltijas biržā pārstāvēto uzņēmumu akcijas, kriptovalūtas un kopfinansējumi (P2P).  Raksturojot savu Baltijas portfeli un šo pusgadu, Vilūns atsaucas uz \"Capitalia\" vadītāju Juri Grišinu, kurš, runājot par Baltiju, sacīja, ka \"tirgus ir interesants\", bet uz to ir jāskatās ilgtermiņā un jācer, ka parādīsies vairāk tehnoloģiju uzņēmumu un kopumā piedāvājums kļūs plašāks. Eksperts raidījumā skaidro, ka visu portfeli veidot, balstoties uz Baltijas akcijām, gan nebūs gudrākais lēmums. Tam piekrīt arī Vilūns, atceroties, ka laikā, kad pirka pirmās akcijas, saskārās ar maza tirgus problēmu – neliela izvēle un, piemēram, ETF akcijas nevar iegādāties, jo tās neviens nepārdod.  Taču kopumā Vilūns uzskata, ka ilgtermiņā Baltijai, ja vien nenotiks pilnīgi neparedzamas lietas, vajadzētu atkopties. Viņš arī uzskata, ka vēsturiskā izaugsme, kas apsteidz arī starptautiskos tirgus, turpināsies.  Tālāk Vilūns atsaucas uz FKTK eksperta Edmunda Rudzīša un \"CBL Asset Management\" valdes priekšsēdētāja Kārļa Purgaiļa komentāriem, ka ieguldīt kriptovalūtās var to naudu, ko nav žēl pazaudēt. Proti, kriptovalūtu tirgus ir neregulēts un ļoti svārstīgs, tāpēc savu nākotnes pensijas fondu balstīt tikai uz kriptovalūtām nav ieteicams. To, kā saka Vilūns, apliecina arī pēdējais mēnesis, kad \"Bitcoin\" zaudēja 30% vērtības, kamēr dažas digitālās monētas 50% un pat teju 100%. Vienlaikus viņš arī pašlaik negrasās pārdot kriptovalūtas, bet cer, ka tirgus pēc kāda laika atgūsies.", "link": "https://www.delfi.lv/bizness/37293360/bankas_un_finanses/54430804/nepiepildijusas-prognozes-un-zaudeta-nauda-nakotnes-kapitals-analize-2022-gada-pirmo-pusgadu"},
{"title": "'Latvijas krājbanka' aprīli Noguldījumu garantiju fondam atmaksājusi trīs miljonus eiro", "category": "Finanses", "body": "Noguldījumu garantiju fondam banka 2021.gada aprīļa beigās bija parādā 167,426 miljonus eiro, kamēr mēnesi iepriekš banka fonam bija parādā 170,426 miljonus eiro. \"Latvijas krājbankas\" administrators šogad aprīlī atguvis 40 724 eiro, kas ir sešas reizes mazāk nekā mēnesi iepriekš, tostarp visu naudu 2021.gada aprīlī bankas administrators atguvis no izsniegtajiem kredītiem. Tādējādi šogad pirmajos četros mēnešos \"Latvijas krājbankas\" administrators atguvis kopumā 312 365 eiro. Vienlaikus \"Latvijas krājbankas\" maksātnespējas procesa izdevumi 2021.gada aprīlī veidoja 27 171 eiro, tostarp nepieciešamie izdevumi kredītiestādes mantas uzturēšanai un nepieciešamo darba telpu uzturēšanai maksātnespējas procesa laikā bija 16 428 eiro, darbiniekiem izmaksājamās darba algas un izmaksājamie atlaišanas pabalsti - 8707 eiro, bet administratora un administratora palīga atlīdzība bija 2036 eiro. Tādējādi šogad pirmajos četros mēnešos kopumā \"Latvijas krājbankas\" maksātnespējas procesa izdevumi veidoja 190 890 eiro. \"Latvijas krājbankas\" aktīvi aprīļa beigās bija 8,269 miljoni eiro. Vienlaikus citi pieteiktie kreditoru prasījumi aprīļa beigās veidoja 263,856 miljonus eiro. \"Latvijas krājbankas\" prasības uz pieprasījumu pret kredītiestādēm aprīļa beigās veidoja 6,014 miljonus eiro, kredīti - 1,351 miljonu eiro, bet nauda kasē un prasības uz pieprasījumu pret centrālajam bankām - 821 999 eiro. Savukārt bankas pašu kapitāls 2021.gada aprīļa beigās bija negatīvs - mīnus 464,285 miljoni eiro. Aģentūra LETA jau ziņoja, ka Rīgas apgabaltiesa \"Latvijas krājbanku\" par maksātnespējīgu pasludināja 2011.gada 23.decembrī, bet 2012.gada 8.maijā tiesa nolēma apmierināt bankas administratora auditorkompānijas \" KPMG Baltics \" pieteikumu par \"Latvijas krājbankas\" bankrota procedūras sākšanu. Finanšu un kapitāla tirgus komisijas  ( FKTK ) padome 2011.gada 21.novembrī nolēma apturēt \"Latvijas krājbankas\" visu finanšu pakalpojumu sniegšanu. Šāds lēmums tika pieņemts, pamatojoties uz konstatēto līdzekļu iztrūkumu bankā. \"Latvijas krājbankai\" licenci kredītiestādes darbībai FKTK anulēja 2012.gada 10.maijā.", "link": "https://www.delfi.lv/bizness/37293360/bankas_un_finanses/53202931/latvijas-krajbanka-aprili-noguldijumu-garantiju-fondam-atmaksajusi-tris-miljonus-eiro"},
{"title": "'Latvijas Krājbankas' administrators atturas no prognozēm par sprieduma izpildes iespējamību Antonova un Priedīša lietā", "category": "Finanses", "body": "Likvidējamās AS \" Latvijas Krājbanka \" administrators ir gandarīts par tiesas spriedumu bijušā \"Latvijas Krājbankas\" prezidenta Ivara Priedīša un bankas līdzīpašnieka Vladimira Antonova lietā, taču patlaban ir pāragri izteikt prognozes par sprieduma izpildes iespējamību un apmēriem, pavēstīja administratora pārstāve, zvērināta advokāte Una Petrauska. Viņa skaidroja, ka ar pirmās instances tiesas spriedumu noteiktais sods atbilst prokurora prasītajam, tāpēc \"Latvijas Krājbanka\" kā cietusī persona pauž gandarījumu par \"Latvijas Krājbankai\" nodarītā kaitējuma kompensācijas pieteikuma apmierināšanu. \"Tomēr attiecībā uz sprieduma izpildi jāņem vērā, ka spriedums vēl nav stājies spēkā, tādēļ šobrīd \"Latvijas Krājbankas\" administrators \" KPMG Baltics \" nevar izteikt nekādas prognozes par sprieduma izpildes iespējamību un apmēriem,\" piebilda Petrauska. Jau ziņots, ka Rīgas pilsētas Vidzemes priekšpilsētas tiesa krimināllietā par piesavināšanos lielā apmērā atzinusi par vainīgiem bijušo AS \"Latvijas Krājbankas\" prezidentu Ivaru Priedīti un bankas līdzīpašnieku Vladimiru Antonovu, sodot viņus ar brīvības atņemšanu un mantas konfiskāciju. Krievijas  pilsonim Antonovam tika noteikta brīvības atņemšana uz sešiem gadiem un papildsods - mantas konfiskācija. Valsts labā tiks konfiscēti kriminālprocesa laikā arestētie Antonovam piederošie ekskluzīvie transportlīdzekļi, banku kontos esošie naudas līdzekļi un vairāku uzņēmumu kapitāldaļas. Priedītim tika noteikta brīvības atņemšana uz pieciem gadiem un papildsods - mantas konfiskācija. Valsts labā tiks konfiscēti kriminālprocesa laikā arestētie Priedītim piederošie nekustamie īpašumi Latvijā un Spānijā, transportlīdzekļi, banku kontos esošie naudas līdzekļi un uzņēmuma kapitāldaļas. Tiesa arī nosprieda no Antonova un Priedīša piedzīt par labu cietušajai bankai pieteikto kaitējuma kompensāciju par nodarīto mantisko zaudējumu vairāk nekā 27 miljonus eiro apmērā. Abi apsūdzētie tika vainoti par 27 miljonu eiro piesavināšanos. Viņi apsūdzēti par pilnvaru ļaunprātīgu izmantošanu mantkārīgā nolūkā, kā arī Priedītis apsūdzēts par \"Latvijas Krājbankas\" likumos noteikto statistikas pārskatu un statistiskās informācijas viltošanu un slēpšanu. Jau ziņots, ka 2011.gada nogalē \"Latvijas Krājbankā\" tika konstatēts ap 100 miljonu latu (aptuveni 142 miljonu eiro) līdzekļu iztrūkums, bet jau tā paša gada 23.decembrī  Rīgas apgabaltiesa  banku pasludināja par maksātnespējīgu. Ņemot vērā līdzekļu iztrūkumu, Finanšu un kapitāla tirgus komisijas padome nolēma apturēt visu bankas finanšu pakalpojumu sniegšanu. Aizdomās par piesavināšanos lielā apmērā tika turēts bijušais bankas prezidents Priedītis, bankas līdzīpašnieks Antonovs, kā arī bijušie bankas valdes locekļi Dzintars Pelcbergs un Mārtiņš Zalāns. Šajā kriminālprocesā izmeklētāji 2011.gadā aizturēja arī bijušo bankas valdes locekli Svetlanu Ovčiņņikovu. Citā civillietā, kura saistīta ar \"Latvijas Krājbanku\", Rīgas pilsētas Vidzemes priekšpilsētas tiesa 2017.gada jūnijā nosprieda solidāri piedzīt 15 miljonus eiro no septiņiem bankas bijušajiem valdes locekļiem, kuri bez pietiekama saimnieciska pamatojuma esot izsnieguši vairākus aizdevumus Seišelu salās un Kiprā reģistrētām komercsabiedrībām un pārņēmuši to nodrošinājumus. Pirmās instances tiesas spriedums tika pārsūdzēts, un lieta nonāca Rīgas apgabaltiesā, kas atstāja spēkā pirmās instances tiesas spriedumu. Augstākās tiesas (AT) Senāta Civillietu departaments pērnā gada aprīļa beigās atteicās ierosināt kasācijas tiesvedību par Rīgas apgabaltiesas spriedumu, ar kuru apmierināta administratora \"KPMG Baltics\" prasība pret bijušajiem \"Latvijas krājbankas\" valdes locekļiem par 15 366 981 eiro solidāru piedziņu. Līdz ar to Rīgas apgabaltiesas spriedums ir stājies spēkā. Lietā kā atbildētāji bija septiņi likvidējamās \"Latvijas krājbankas\" bijušie valdes locekļi -  Ivars Priedītis , tagadējais 13. Saeimas  deputāts  Mārtiņš Bondars  (AP), Dzintars Pelcbergs, Mārtiņš Zalāns, Andrejs Surmačs, Ilze Bagatska un Svetlana Ovčiņņikova. Bondars tiesas procesu par līdzekļu piedziņu saistībā ar \"Latvijas krājbankas\" izsniegtajiem kredītiem iepriekš nodēvēja par politisku vēršanos pret viņu.", "link": "https://www.delfi.lv/bizness/37293360/bankas_un_finanses/53508783/latvijas-krajbankas-administrators-atturas-no-prognozem-par-sprieduma-izpildes-iespejamibu-antonova-un-priedisa-lieta"},
{"title": "Stājies spēkā spriedums par 15 miljonu eiro piedziņu no 'Latvijas Krājbankas' bijušās valdes", "category": "Finanses", "body": "Līdz ar to spēkā stājas Rīgas apgabaltiesas 2019.gada 18. aprīļa spriedums.  Kasācijas sūdzības bija iesnieguši \"Latvijas Krājbankas\" valdes locekļi  un viņu pārstāvji. Izvērtējot kasācijas sūdzībās minētos argumentus, senatoru kolēģija atzina, ka nav acīmredzama pamata uzskatīt, ka pārsūdzētajā spriedumā ietvertais lietas iznākums ir nepareizs un ka izskatāmajai lietai ir būtiska nozīme vienotas prakses nodrošināšanā vai tiesību tālākveidošanā. Tādējādi ir Civilprocesa likumā paredzētais pamats atteikumam ierosināt kasācijas tiesvedību lietā. Lietā kā atbildētāji ir septiņi bijušie likvidējamās \"Latvijas Krājbankas\" valdes locekļi –  Ivars Priedītis , 13. Saeimā ievēlētais  Mārtiņš Bondars  (AP), Dzintars Pelcbergs, Mārtiņš Zalāns, Andrejs Surmačs, Ilze Bagatska un Svetlana Ovčiņņikova. \"TV3\" ziņas pērn janvārī vēstīja, ka tiesa ir apķīlājusi Bondara īpašumus un bankas kontus, lai varētu no viņa piedzīt zaudējumus šajā lietā. AT skaidro, ka argumentus par Komerclikuma 169. panta nepareizu piemērošanu un iztulkošanu kasācijas sūdzības iesniedzēji saista ar to, ka apgabaltiesa nepareizi interpretējusi jēdzienu \"krietns un rūpīgs saimnieks\", bez ievērības atstājusi ekonomiskās krīzes aspektu, to, ka likvidējamās sabiedrības bijušie valdes locekļi, izsniedzot aizdevumus, paļāvās uz atbildīgo speciālistu sniegto informāciju, darījumus neslēdza savā labā, bet labā ticībā, kas noveda pie \"biznesa neveiksmes\", un tādēļ atbildība minētās normas izpratnē neiestājas. AT senatoru kolēģija atzīst, ka šādi kasācijas sūdzības iesniedzēju apgalvojumi ir pretrunā pārsūdzētā sprieduma argumentācijai, faktiskajiem apstākļiem un judikatūras atziņām. Senāta spriedumos par valdes locekļu atbildību ir atzīts, ka situācijā, kad valdes locekļa rīcība ir pretēja saprātīgai komerciālās apgrozības praksei, un lietā ir pierādīts, ka sabiedrībai ir nodarīti zaudējumi, konstatēta cēloņsakarība starp amatpersonas rīcību un nodarītajiem zaudējumiem, nav tiesiskas nozīmes apstāklim, ka valdes locekļa rīcība nesatur ļaunprātīgu tiesību aizskārumu, jo viņš ir atbildīgs par katru, tostarp vieglu, neuzmanību. Valdes loceklis var atbrīvoties no atbildības vienīgi pierādot, ka rīkojies kā krietns un rūpīgs saimnieks, bet ja to pierādīt nespēj, viņa vaina ir prezumējama  Ja valdes loceklis, izpildot viņam uzticētos sabiedrības vadīšanas uzdevumus, rīkojies pretēji normatīvo aktu prasībām, tad nav pamata runāt par šādas darbības atbilstību krietna un rūpīga saimnieka mērauklai Atsaucoties uz atziņu no Senāta 2019. gada 24. aprīļa sprieduma lietā par valdes locekļa atbildību un zaudējumu nodarīšanas brīdi (SKC-46/2019), kasācijas sūdzības iesniedzēji nepamatoti centušies sašaurināt tās tvērumu, jo citējuši tikai daļēji. Proti, neņemot vērā, ka valdes locekļa kā krietna saimnieka rūpības trūkums saistīts ne tikai ar savā labā slēgtiem darījumiem, bet arī ar rīcību, kas pretēja normatīvo aktu prasībām, kā arī ar rīcību, ar kuru pieļauta tādu darījumu slēgšana, kuru rezultātā paredzami zaudējumi, nevis peļņas gūšana. Pārējie argumenti kasācijas sūdzībās, tostarp norādes uz Civillikuma nepareizu piemērošanu, apstrīdot prasītājai nodarīto zaudējumu apmēru, kā arī to, ka tiesa spriedumā nav izvērtējusi debašu runā izteiktos atbildētāju apsvērumus, pēc būtības vērsti uz pierādījumu un lietas apstākļu izvērtēšanu no jauna, kas neietilpst kasācijas instances tiesas kompetencē. Senāts atzīst, ka apelācijas instances tiesas secinājumi ir balstīti uz vispusīgi noskaidrotiem lietas izspriešanā nozīmīgiem apstākļiem, pierādījumu izvērtējumu to kopumā un konkrētu darbību/bezdarbības kvalificēšanu par tādām, kas neatbilst saprātīgai komersanta praksei, prasītājas interesēm un līdz ar to krietna un rūpīga saimnieka mērauklai. Senāts uzskata, ka apelācijas spriedumā ir sniegta pierādījumu analīze, konstatēto apstākļu juridiskais novērtējums un atbildētāju izvirzīto argumentu izvērtējums tiktāl, ciktāl tas nepieciešams lietas pareizai izspriešanai. Runājot par lietas apstākļiem, AT atgādina, ka \"Latvijas Krājbankas\" administrators \"KPMG Baltics\" prasību pret septiņiem bijušajiem bankas valdes locekļiem par zaudējumiem, kas bankai radušies laikā līdz maksātnespējas procesa sākšanai, cēla 2015.gadā. Strīda pamatā ir divi aizdevumi, kurus pieļaujot, administratora ieskatā, valde rīkojusies nesaimnieciski. Viens bija 2,4 miljonu eiro aizdevums Nīderlandes Antiļu salās reģistrētai kompānijai jahtas iegādei, otrs – vairāk nekā 20 miljonu eiro aizdevums nekustamā īpašuma attīstīšanai Sanktpēterburgā. Darījumi bankai nesuši zaudējumus, un prasītāji uzskata, ka banka nav pārliecinājusies, vai kompānijas naudu varēs atdot. Kā ziņots, Rīgas pilsētas Vidzemes priekšpilsētas tiesa 2017.gada jūnijā nosprieda solidāri piedzīt zaudējumus vairāk nekā 15 miljonu eiro apmērā no atbildētājiem, kuri  bez pietiekama saimnieciska pamatojuma izsnieguši aizdevumus  Seišelu salās un Kiprā reģistrētām komercsabiedrībām un pārņēmuši to nodrošinājumus. Atbildētāji pirmās instances spriedumu pārsūdzēja. Skatot lietu apelācijas kārtībā, Rīgas apgabaltiesa 2019. gada 18. aprīlī  pilnībā apmierināja administratora \"KPMG Baltics\" prasību  pret bijušajiem \"Latvijas Krājbankas\" valdes locekļiem par 15 466 981,50 eiro solidāru piedziņu. Bijušais \"Latvijas Krājbankas\" valdes priekšsēdētājs Priedītis savu vainu civillietā par solidāru 15 miljonu eiro piedziņu no septiņiem bijušajiem \"Latvijas Krājbankas\" valdes locekļiem neatzīst. Viņš aģentūrai LETA iepriekš sacīja, ka šāds tiesas lēmums rada precedentu, lai jebkuras bankas jebkuru esošo vai bijušo valdes locekli varētu padarīt maksātnespējīgu. Tikmēr Bondars tiesas procesu par līdzekļu piedziņu saistībā ar \"Latvijas Krājbankas\" izsniegtajiem kredītiem nodēvējis par politisku vēršanos pret viņu. Tāpat vēstīts, ka 2011. gada nogalē \"Latvijas Krājbankā\" tika konstatēts ap 100 miljonu latu (aptuveni 142 miljonu eiro) līdzekļu iztrūkums, bet jau tā paša gada 23. decembrī Rīgas apgabaltiesa \"Latvijas Krājbanku\" pasludināja par maksātnespējīgu. Ņemot vērā līdzekļu iztrūkumu,  Finanšu un kapitāla tirgus komisijas  padome nolēma apturēt visu \"Latvijas Krājbankas\" finanšu pakalpojumu sniegšanu. Policija par notikušo sāka izmeklēšanu. \"Latvijas Krājbankas\" kriminālprocesā aizdomās par piesavināšanos lielā apmērā tika turēts bijušais bankas prezidents Priedītis, bankas līdzīpašnieks  Vladimirs Antonovs , kā arī bijušie bankas valdes locekļi Pelcbergs un Mārtiņš Zalāns. Šajā kriminālprocesā izmeklētāji 2011. gadā aizturēja arī bijušo bankas valdes locekli Svetlanu Ovčiņņikovu.", "link": "https://www.delfi.lv/bizness/37293360/bankas_un_finanses/52094739/stajies-speka-spriedums-par-15-miljonu-eiro-piedzinu-no-latvijas-krajbankas-bijusas-valdes"},
{"title": "'Būs barga ziema' – bez valsts atbalsta neiztiksim. Bet kam un cik?", "category": "Finanses", "body": "Atbalsts iedzīvotājiem pandēmijas laikā deva iespējas ātrāk ekonomikai atjaunoties un vienlaikus parādīja trūkumus – Latvijā ir daudzas fundamentālas datu nepilnības, informācijas trūkums un starpinstitucionālās nepilnības. Līdz ar to ir šaubas, vai solītie un iedomātie mērķētie pasākumi šoziem nostrādās kā iecerēts. Turklāt šoruden pirms  Saeimas  vēlēšanām raksturīgā labumu solīšanas kaisme var likt izvēlēties ne to efektīvāko variantu. Šā gada rudens un ziema tiek gaidīta ar bažām, runājot tieši par inflāciju, būtisku cenu pieaugumu energoresursiem, pārtikai, transportam. Šobrīd valdība sola mērķētu atbalstu iedzīvotājiem, jo tieši atbalsta fokuss un mērķējums bija viens no tiem trūkumiem, kas neļāva palīdzēt tiem cilvēkiem, kam to visvairāk vajag, un tādā apjomā, kāds būtu nepieciešams. Turklāt 1. oktobrī gaidāmas Saeimas vēlēšanas, un jau tagad ministri, deputāti un tie, kas vēlas par tādiem kļūt, sākuši solīšanas maratonu, kurā viens no punktiem ir, protams, prognozējami augstās cenas, kas palielinās straujāk nekā tautas ienākumi. \"Partiju spalvu spodrināšana vēlēšanu priekšvakarā, ļoti iespējams, nozīmēs svaru nosvēršanos par labu vienkāršākam, plašākam un dāsnākam atbalstam. Sliktākajā gadījumā tas var nozīmēt nevajadzīgi lielu valsts parāda pieaugumu un papildu pienesumu cenu pieaugumam,\" kritiska ir \" Swedbank \" galvenā ekonomista v.i. Agnese Buceniece.", "link": "https://www.delfi.lv/bizness/37293360/bankas_un_finanses/54451858/bus-barga-ziema-bez-valsts-atbalsta-neiztiksim-bet-kam-un-cik"},
{"title": "Kā 'nerezidentu' bankām izdevies aizstāt zaudētos ārvalstu klientus?", "category": "Finanses", "body": "Jau vairākus gadus bankas, kuru klientu bāzi lielākoties iepriekš veidoja nerezidenti, pēc veiktās klientu sijāšanas, cenšas atrast savu vietu piesātinātajā tirgū. Daļai izdevies savu stratēģiju īstenot un ieviest darbībā, bet citām šis process beidzies ar darbības pārtraukšanu. Pēdējo 5 līdz 6 gadu laikā tirgū notikušas diezgan vērā ņemamas izmaiņas – lielākā daļa \"nerezidentu\" banku mainījušas nosaukumu, lai atbrīvotos no \"vecās auras\", pāris nācies slēgt, kāda atteikusies no darbības licences, bet dažām nācies arī maksāt sodus par pārāk lēnu transformāciju un trūkumiem darbībā. Tiesa gan, aizvien viens no galvenajiem banku izaicinājumiem saglabājas ilgtspējīga ienākumu un izdevumu līdzsvara sasniegšana, pakāpeniski palielinot ieņēmumus, kas gūti jaunajos biznesa virzienos, taču tas neizdodas viegli, jo tirgus ir piesātināts, un \"labos\" klientus jau iepriekš sadalījušas lielās kredītiestādes. Kā bankas spējušas iegūt vietējo klientu uzticību, kādi ir to rezultāti un nākotnes plāni, skaidro \" Delfi Bizness \".", "link": "https://www.delfi.lv/bizness/37293360/bankas_un_finanses/53815791/ka-nerezidentu-bankam-izdevies-aizstat-zaudetos-arvalstu-klientus"},
{"title": "Mazie uzņēmumi turpina piesardzīgi aizņemties; ievērojami vairāk aizņēmušies zemnieki", "category": "Finanses", "body": "\"Mūsu dati liecina, ka Krievijas īstenotais karš Ukrainā nav atstājis būtisku ietekmi uz mazo un vidējo uzņēmumu finansēšanu. Neliels kritums ir vērojams SIA kreditēšanā aprīlī, taču pēc tam situācija atkal stabilizējusies. Šobrīd vidējā izsniegtā aizdevuma summa SIA ir ap 35 tūkstošiem eiro. Atšķirīga situācija vērojama ar aizdevumiem zemnieku saimniecībām, kur kopš gada sākuma vērojama stabila izaugsme. Pagājušā gada pirmajos astoņos mēnešos aizdevumu apjoms zemnieku saimniecībām bija svārstīgs, bet šobrīd tas noteikti ir ar pozitīvu tendenci, un vidējā kredīta summa ir ap 100 tūkstošiem eiro, kas ir par 28% lielāka nekā pērn,\" stāsta KIB valdes loceklis Intars Miķelsons. Aptuveni piektā daļa aizdevumu izsniegti uzņēmumiem, kas darbojas lauksaimniecības, mežsaimniecības vai zivsaimniecības nozarēs, bet ap 16% – vairumtirdzniecības un mazumtirdzniecības, kā arī transportlīdzekļu remonta uzņēmumiem. Aktīvi bijuši arī biznesi, kas veic profesionālos, zinātniskos vai tehniskos pakalpojumus, nodarbojas ar būvniecību vai ražošanu. SIA izsniegto aizdevumu summa galvenokārt svārstās robežās no 5 līdz 50 tūkstošiem eiro, bet zemnieku saimniecībām sākot no 20 tūkstošiem un pārsniedzot 100 tūkstošu eiro robežu, jo visbiežāk tiek pirkta mūsdienīga lauksaimniecības tehnika vai saimniecību aprīkojums. Aptuveni puse no aizdevumiem ir finanšu līzings, un nedaudz virs 50% aizdevumu izsniegti ar nodrošinājumu. Salīdzinot ar pirms pandēmijas laiku, turpina samazināties maksājumu kavējumi. 2019. gadā par uzņemtajām finansiālajām saistībām laikus nenorēķinājās ap 6% līgumu, kas slēgti ar SIA, bet šobrīd – nedaudz virs 1%. Ne tik krasi uzlabojas situācija arī ar zemnieku saimniecību kredītsaistībām. Tas liecina, ka pandēmijas laikā ir pieaugusi maksāšanas disciplīna, kas vērtējams kā pozitīvs pandēmijas blakusefekts. Tomēr uzņēmēji ir piesardzīgi pret papildu finanšu saistību uzņemšanos nākotnē. \"Lai gan tiem uzņēmumiem, kuru nozares pandēmijas ietekmē netika tieši skartas, maksājumu disciplīna varētu būt uzlabojusies, pašreizējā ekonomiskā un ģeopolitiskā situācija un arvien pieaugošā nenoteiktība mazajiem un vidējiem uzņēmumiem liek būt piesardzīgiem attiecībā uz jaunu parādsaistību uzņemšanos. \" Intrum \" Eiropas maksājumu ziņojumā, kas aptver 11 tūkst. Eiropas uzņēmumu, 21% Latvijas mazo un vidējo uzņēmumu norādījuši, ka plāno būt piesardzīgāki attiecībā uz jaunu parādsaistību uzņemšanos, trešā daļa plāno samazināt izmaksas, bet 17% mazo un vidējo uzņēmumu samazinās jaunu darbinieku pieņemšanu. \"Datos redzam arī to, ka lielai daļai mazo un vidējo uzņēmumu pietrūkst ekspertīzes kā veiksmīgi vadīt inflācijas ietekmi uz viņu biznesu, bet 66% uzņēmumu sagaida, ka šogad viņu debitori sāks kavēt rēķinu apmaksu vai vispār nesamaksās,\" skaidro Eiropas kredītu pārvaldības un parādu atgūšanas kompānijas \"Intrum\" ģenerāldirektore Baltijā Ilva Valeika. AS \"Kredītinformācijas birojs\" ir licencēts kredītbirojs, kas pašlaik pārvalda apjomīgāko fizisko un juridisko personu kredītvēsturu datu bāzi valstī. KIB darbojas saskaņā ar Latvijas Kredītinformācijas biroju likumu, akcionāri ir Latvijas lielākās komercbankas. Uzņēmums ietilpst vienā no lielākajām starptautisko kredītinformācijas pakalpojumu sniedzēju grupām \"Creditinfo Grupa\".", "link": "https://www.delfi.lv/bizness/37293360/bankas_un_finanses/54830260/mazie-uznemumi-turpina-piesardzigi-aiznemties-ieverojami-vairak-aiznemusies-zemnieki"},
{"title": "'Baltic International Bank' piesaistījusi ārvalstu investorus no Šveices un AAE", "category": "Finanses", "body": "Veicot akciju emisiju, kas tika izsludināta šā gada 8.oktobrī, \" Baltic International Bank \" SE ir piesaistījusi trīs jaunus akcionārus: ārvalstu investorus no  Šveices  un Apvienotajiem Arābu Emirātiem (AAE). Darījuma rezultātā bankas pamatkapitālam piesaistīti 12 miljoni eiro, informē bankas pārstāvji. Akciju emisijas ietvaros \"Baltic International Bank\" SE izlaida jaunas kapitāla daļas. Visas emitētās jaunās akcijas ir apmaksātas. Pēc emisijas reģistrācijas Uzņēmumu reģistrā jauns bankas apmaksātais akciju kapitāls sastādīs vairāk nekā 48 miljonus eiro. Sadarbībā ar Finanšu un kapitāla tirgus komisiju (FKTK) notiek palielinātā kapitāla iekļaušana bankas normatīvos. Pēc emisijas reģistrācijas Uzņēmuma reģistrā banka sniegs plašāku paziņojumu. \"Latvijas bankas piedalās vienotā Eiropas tirgū, konkurē un attīstās. Bankai piesaistītais kapitāls dod iespēju atbalstīt uzņēmējdarbības attīstību gan Latvijā, gan ārpus tās,\" saka \"Baltic International Bank\" valdes priekšsēdētājs Viktors Bolbats. \"Jauno akcionāru pievienošanās ir stiprs papildinājums ne tikai Bankas kapitāla bāzei, bet arī Bankas izaugsmes un biznesa iespējām,\" norāda \"Baltic International Bank\" padomes priekšsēdētājs, akcionārs un dibinātājs  Valērijs Belokoņs . Līdzšinējie bankas vairākuma akcionāri Valērijs Belokoņs un Vilorijs Belokoņs arī pēc darījuma saglabā vairākuma akcionāra statusu.", "link": "https://www.delfi.lv/bizness/37293360/bankas_un_finanses/53807751/baltic-international-bank-piesaistijusi-arvalstu-investorus-no-sveices-un-aae"},
{"title": "Banku sektorā lielākā peļņa deviņos mēnešos bija 'SEB bankai'", "category": "Finanses", "body": "Lielākā peļņa starp Latvijas bankām šogad deviņos mēnešos bija \" SEB  bankai\", liecina Finanšu nozares asociācijas apkopotie dati. \"SEB banka\" šogad deviņos mēnešos strādāja ar peļņu 61,5 miljonu eiro apmērā, kas ir 2,2 reizes vairāk salīdzinājumā ar 2020.gada attiecīgo periodu. Savukārt \" Swedbank \" peļņa šogad deviņos mēnešos bija 53,2 miljoni eiro, kas ir par 11,1% mazāk nekā 2020.gada deviņos mēnešos. Pērn deviņos mēnešos \"Swedbank\" bija guvusi lielāko peļņu banku sektorā. Tāpat asociācijas dati liecina, ka bankas \" Citadele \" peļņa šogad pirmajos deviņos mēnešos bija 23,6 miljoni eiro pretstatā zaudējumiem pērn attiecīgajā periodā. Asociācijas datos nav uzrādīti \"Rietumu bankas\", kura nav asociācijas biedrs, dati, taču, pēc bankas publiskotās informācijas, \"Rietumu bankas\" peļņa šogad deviņos mēnešos bija 21,8 miljoni eiro, kas ir par 20,4% vairāk nekā 2020.gada deviņos mēnešos, tādējādi pēc gūtās peļņas apmēra ierindojot \"Rietumu banku\" ceturtajā pozīcijā. Vienlaikus \" LPB Bank \" peļņa šogad deviņos mēnešos bija 4,9 miljoni eiro, kas ir pieaugums par 3,2% salīdzinot ar pagājušā gada deviņiem mēnešiem, \"Reģionālās investīciju bankas\" peļņa bija 1,9 miljoni eiro, kas ir samazinājums par 3,4%, \" Signet Bank \" peļņa bija 1,8 miljoni eiro, kas ir 2,9 reizes vairāk, \" BlueOrange  Bank\" peļņa bija 1,3 miljoni eiro, kas ir par 56,7% mazāk nekā pērn, bet \" Industra Bank \" peļņa bija 601 000 eiro pretstatā zaudējumiem gadu iepriekš. Savukārt ar zaudējumiem strādājušas trīs bankas - \"PrivatBank\", \" Baltic International Bank \" un \" Expobank \". 2021.gada pirmajos deviņos mēnešos \"PrivatBank\" zaudējumi bija 4,7 miljonu eiro apmērā, kas ir par 27,1% vairāk nekā 2020.gada attiecīgajā periodā, \"Baltic International Bank\" zaudējumi veidoja divus miljonus eiro, kas ir par 69,6% lielāki nekā pērn deviņos mēnešos, bet \"Expobank\" zaudējumi bija 1,3 miljonu eiro apmērā, kas ir par 32,8% vairāk. Kopumā Latvijas banku sektors 2021.gada deviņos mēnešos strādājis ar peļņu 202,2 miljonu eiro apmērā, kas ir par 88,1% vairāk nekā attiecīgajā periodā gadu iepriekš, tostarp asociācijas biedru banku peļņa bijusi 140,8 miljoni eiro, kas ir divas reizes vairāk nekā 2020.gada deviņos mēnešos. Asociācijā neinformē par tās biedru \"OP Corporate Bank\" filiāles Latvijā darbības rezultātiem, kā arī par \" Luminor Bank \" Latvijas filiāles rezultātiem.", "link": "https://www.delfi.lv/bizness/37293360/bankas_un_finanses/53871979/banku-sektora-lielaka-pelna-devinos-menesos-bija-seb-bankai"},
{"title": "Tiesa atstājusi spēkā PTAC piemēroto sodu 'Latvijas hipotēkai' 50 000 eiro apmērā", "category": "Finanses", "body": "Administratīvā rajona tiesa noraidījusi nebanku kreditētāja SIA \"Latvijas hipotēka\" pieteikumu atcelt Patērētāju tiesību aizsardzības centra (  PTAC ) lēmumu, ar kuru uzņēmumam piemērots sods 50 000 eiro apmērā, kā arī bija jāizbeidz reversās nomas pakalpojuma piedāvāšanu, informēja PTAC pārstāve Sanita Gertmane. Viņa skaidroja, ka, tiesas ieskatā, finansiālās grūtībās nonākušām patērētāju grupām reversās nomas pakalpojums nebija piemērots, ņemot vērā, ka patērētāji neapzinājās iespējamās sekas. Pēc Gertmanes teiktā, tiesa atzinusi, ka grūtībās nonākušie patērētāji vērsās pie \"Latvijas hipotēkas\", lai saņemtu aizdevumu. Tiem, kuriem pēc maksātspējas izvērtēšanas tika atteikts aizdevums, uzņēmums piedāvāja noslēgt reversās nomas līgumu - patērētājam piederošo nekustamo īpašumu par noteiktu summu pārrakstot uz \"Latvijas hipotēkas\" vārda, kas faktiski nozīmēja, ka īpašums tiek nopirkts, lai arī patērētāji uzskatīja, ka saņem aizdevumu. Tiesas ieskatā, \"Latvijas hipotēka pieļāvusi, ka aizdevums varētu arī netikt atmaksāts, nodrošinoties, lai šādās situācijās būtu ieguvēja. Pirkuma cenai ir izšķiroša nozīme, ja nekustamie īpašumi no patērētājiem tiek nopirkti par nesamērīgi zemāku cenu nekā to reālā vērtība. Līdz ar to tiesa atzinusi, ka uzņēmuma rīcība, piedāvājot pakalpojumu, ar kuru ir liela varbūtība pazaudēt mājokli vai atpirkt par daudz lielāku summu, neliecina par profesionālu rūpību un neatbilst vispāratzītai godīgai tirgus praksei. PTAC 2019.gada novembrī piemēroja 50 000 eiro sodu \"Latvijas hipotēkai\", kā arī uzlika par pienākumu izbeigt reversās nomas pakalpojuma piedāvāšanu patērētājiem. PTAC iepriekš informēja, ka uzraudzības ietvaros iestāde izvērtēja \"Latvijas hipotēkas\" praksi, piedāvājot patērētājiem reversās nomas pakalpojumu, kura ietvaros sākotnēji piedāvāts nopirkt no patērētāja tam piederošo nekustamo īpašumu, vienlaicīgi noslēdzot arī īslaicīgu (parasti daži mēneši) nomas līgumu (patērētājs var turpināt izmantot attiecīgo īpašumu) un atpakaļpirkuma līgumu, kas dod patērētājam iespēju atpirkt nekustamo īpašumu, bet patērētājam šādā gadījumā jāveic viss maksājums vienā reizē jau pēc dažiem mēnešiem. PTAC ieskatā, lielākoties šādam pakalpojumam patērētāji piekrita, lai iegūtu naudas līdzekļus parādu segšanai, kaut arī viņu maksātspēja nebija pietiekama, lai veiktu nepieciešamos nomas maksājumu un jau pēc dažiem mēnešiem atmaksātu visu summu nekustamā īpašuma izpirkšanai. PTAC minēja četras galvenās konstatētās negodīgas komercprakses pazīmes. Tostarp ilgstoši piedāvāti un slēgti reversās nomas līgumi ar tādiem patērētājiem, par kuriem nevarēja būt pārliecība, ka tie tuvākajā laikā sāks saņemt regulārus un pierādāmus ienākumus, lai spētu veikt nomas maksājumus un tuvākajā laikā vai nu atgriezt visu summu vienā maksājumā vai saņemt kredītu nekustamā īpašuma izpirkšanai, patērētāji, kas nespēja savlaicīgi veikt nomas un citus maksājumus vai izpirkt īpašumu, pakļauti riskam zaudēt atpakaļpirkuma tiesības, tādējādi zaudējot nekustamo īpašumu, ko iepriekš \"Latvijas hipotēka\" no patērētājiem iegādājās par tirgus vērtībai neatbilstoši zemu cenu - pusi no nekustamā īpašuma ātrās realizācijas vērtības jeb zem 35% no nekustamā īpašuma tirgus vērtības. Tāpat \"Latvijas hipotēka\" sniegusi patērētājiem nepilnīgu, neskaidru informāciju par pakalpojuma būtību un tā tiesiskajām sekām, savukārt būtisku informāciju par reversās nomas pakalpojumu slēpusi vai sniegusi to neskaidri, nesaprotami, divdomīgi vai nepiemērotā laikā. Lielākoties šāds pakalpojums vērsts uz mazāk aizsargātiem patērētājiem, kuri nonākuši maksātspējas grūtībās, tādēļ augstākminētās prakses iespaidā patērētāji pieņēma vai varēja pieņemt sev neizdevīgus lēmumus, nebūtu pieņēmuši, ja saņemtu atbilstošu informāciju un padomu. Lēmumā PTAC uzlika \"Latvijas hipotēkai\" noteiktus pienākumus pret patērētājiem, kuriem joprojām ir aktīvi reversās nomas līgumi, tostarp pārskatīt nomas un atpakaļpirkuma līgumu darbības termiņu, piedāvājot patērētāju maksātspējai atbilstošus risinājumus, nosakot nekustamo īpašumu atpakaļpirkuma cenu un/vai aizdevuma summu, rīkoties labā ticībā, atbilstoši iepriekš noslēgtajiem pirkuma līgumiem, kā arī maksājumu kavējumu gadījumos piedāvāt pārskatīt veicamo maksājumu grafiku atbilstoši patērētāju finansiālajai situācijai. Vēlāk uzņēmums vēstīja, ka pārtraucis reversās nomas pakalpojuma sniegšanu. Kompānija \"Latvijas hipotēka\" reģistrēta 2008.gadā, un tās pamatkapitāls ir 426 900 eiro, liecina \"Firmas.lv\" informācija. Kompānijas īpašnieki ir Edgars Tālums (65%) un Ņikita Gončars (35%). 2019.gadā \"Latvijas hipotēkas\" apgrozījums bija 785 501 eiro, bet peļņa - 122 408 eiro.", "link": "https://www.delfi.lv/bizness/37293360/bankas_un_finanses/53144805/tiesa-atstajusi-speka-ptac-piemeroto-sodu-latvijas-hipotekai-50-000-eiro-apmera"},
{"title": "'Personība biznesā': auditorkompānijas 'EY' Baltijas valstu Revīzijas nodaļas partnere Diāna Krišjāne", "category": "Finanses", "body": "Katru svētdienu \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Diāna Krišjāne ir atbildīga par auditorkompānijas \"EY\" revīzijas pakalpojumiem Baltijas valstīs. Personība biznesā atradīsiet šeit \"Priekšstats par to, ka auditora profesija ir garlaicīga un neinteresanta, ir maldīgs. Mūsu profesija ir ārkārtīgi dinamiska, aizraujoša un nemitīgu izaicinājumu pilna, kas uztur tonusu un sniedz adrenalīnu,\" uzsver Diāna Krišjāne. Ja jūs šobrīd beigtu 12. klasi, kuru profesiju un kādas mācību iespējas tālāk izvēlētos? Ir cilvēki, kuri vienmēr brauc uz vienu un to pašu slēpošanas kūrortu, taču es esmu tas cilvēks, kurš katru reizi brauc uz citu slēpošanas kūrortu, jo es gribu izmēģināt kaut ko jaunu. Dzīvē ir daudz interesantu lietu. Ja man būtu jāatbild šodien ar manu šā brīža pieredzi un prāta spēju, es noteikti nedarītu to pašu. Manuprāt, nav lielāka jautājuma uz šīs planētas par cilvēku. Būtu interesanti, ņemot vērā šā brīža tehnoloģiskās iespējas, izzināt un izprast cilvēku – vai tā būtu kāda cilvēka prāta zinātne vai neirozinātne.", "link": "https://www.delfi.lv/bizness/37293360/bankas_un_finanses/54478212/personiba-biznesa-auditorkompanijas-ey-baltijas-valstu-revizijas-nodalas-partnere-diana-krisjane"},
{"title": "FKTK izsniedz licences 'Mintos Marketplace' un 'Mintos Payments' jaunu pakalpojumu sniegšanai", "category": "Finanses", "body": "Finanšu un kapitāla tirgus komisijas  ( FKTK ) padome 17. augustā pieņēma lēmumu izsniegt AS \" Mintos  Marketplace\" licenci ieguldījumu pakalpojumu un ieguldījumu blakuspakalpojuma sniegšanai un izsniegt SIA \"Mintos Payments\" licenci elektroniskās naudas iestādes darbībai. AS \"Mintos Marketplace\" izsniegtajā licencē norādītie atļautie ieguldījumu pakalpojumi ir: rīkojumu izpilde klientu vārdā, darījumu veikšana savā vārdā, portfeļa pārvaldība, ieguldījumu konsultācijas un finanšu instrumentu izvietošana, neuzņemoties saistības izpirkt finanšu instrumentus. AS \"Mintos Marketplace\" izsniegtajā licencē norādītie atļautie ieguldījumu blakuspakalpojumi ir: finanšu instrumentu turēšana, ar finanšu instrumentu sākotnējo izvietošanu saistīto pakalpojumu sniegšana, ieguldījumu pētījuma, finanšu analīzes vai citas vispārīgas rekomendācijas sniegšana attiecībā uz darījumiem ar finanšu instrumentiem, kā arī valūtas maiņas pakalpojumi, ja tie saistīti ar ieguldījumu pakalpojumu sniegšanu. Pēc licences saņemšanas pārejas perioda laikā AS \"Mintos Marketplace\" pārvaldītajā platformā tiks pakāpeniski pārtraukta ieguldījumu piedāvāšana kredītu izsniedzēju izsniegtajos aizdevumos cesiju līgumu veidā un tiks sākta finanšu instrumentu piedāvāšana. AS \"Mintos Marketplace\" informēs klientus par izmaiņām, kas saistītas ar statusa maiņu, ieguldītājiem piemērojamajiem aizsardzības mehānismiem attiecībā uz darījumiem ar finanšu instrumentiem atbilstoši Finanšu instrumentu tirgus likuma un atbilstošās direktīvas (MiFID II), komplektētu privāto ieguldījumu un apdrošināšanas ieguldījumu produktu (PRIIPs) un Prospektu regulas prasībām, kā arī informēs klientus par ieguldītāju aizsardzības sistēmas darbību atbilstoši Ieguldītāju aizsardzības likuma prasībām. AS \"Mintos Marketplace\" arī informēs klientus par riskiem, kas saistīti ar ieguldījumiem AS \"Mintos Marketplace\" izplatītajos produktos. Savukārt SIA \"Mintos Payments\" izsniegtā licence elektroniskās naudas iestādes darbībai dod SIA \"Mintos Payments\" tiesības emitēt elektronisko naudu un sniegt licencē norādītos maksājumu pakalpojumus.", "link": "https://www.delfi.lv/bizness/37293360/bankas_un_finanses/53503017/fktk-izsniedz-licences-mintos-marketplace-un-mintos-payments-jaunu-pakalpojumu-sniegsanai"},
{"title": "Arestēto 'ABLV Bank' klientu līdzekļu kopsumma – ap 900 miljoniem eiro", "category": "Finanses", "body": "Arestēto \" ABLV Bank \" klientu līdzekļu kopsumma pašlaik veido apmēram 900 miljonus eiro, sacīja \"ABLV Bank\" likvidators, zvērināts advokāts Jānis Rozenbergs. \"Sadalījums starp to, cik lielas summas tiek iesaldētas un cik tiek izmaksātas, laika gaitā, protams, svārstās, bet vidēji tā ir puse uz pusi. Tomēr ir jāņem vērā, ka gala lēmumi vēl ir pieņemti par ļoti nelielu daļu pārbaudei nodoto lietu,\" sacīja Rozenbergs. Viņš arī minēja, ka to bankas klientu skaits, kuru līdzekļus tiesa ir atzinusi par noziedzīgi iegūtiem un konfiscējusi valsts labā, pašlaik nesasniedz 1% no kopējā bankas klientu skaita likvidācijas sākumā. Tostarp starp klientiem, kuriem līdzekļi ir konfiscēti, ir arī daži Latvijas uzņēmumi. Jautāts, vai par visiem šiem 900 miljoniem eiro, kas ir arestēti, vēl ir gaidāms tiesas lēmums, Rozenbergs pieļāva, ka daļa no lietām tiks izbeigta policijā vai prokuratūrā, nesūtot uz tiesu. \"Ir bijuši arī šādi gadījumi, kad arestu līdzekļiem ir atcēlusi policija, konstatējot, ka ar līdzekļu izcelsmi viss ir kārtībā,\" viņš sacīja. Tāpat Rozenbergs atzīmēja, ka \"ABLV Bank\" darbības laikā diezgan aktīvs bija nerezidentu apkalpošanas sektors, tāpēc lielākā daļa arestēto līdzekļu ir saistīti ar nerezidentu juridiskajām un fiziskajām personām. Taču kopumā rezidentu un nerezidentu arestēto līdzekļu īpatsvars atbilst bankas klientu profilam tās darbības laikā un nekādu īpašu atšķirību tur nav. \"Būtiskākais ir tas, ka pārbaudes rezultātā nav iespējams noskaidrot šo līdzekļu likumīgo izcelsmi vai arī ir atrodamas negatīvas ziņas par pašiem bankas kreditoriem, viņu lielākajiem sadarbības partneriem vai patiesajiem labuma guvējiem. Tiesa, nav arī tādu gadījumu, kur pārbaudes rezultātā tiktu konstatēts, ka ir noticis noziegums un šie ir tādēļ iegūtie līdzekļi. Visbiežāk ir tā, ka nav iespējams gūt pārliecību par to, ka šie līdzekļi ir ar līdz galam saprotamu izcelsmi. Šādos gadījumos tad arī iesaistās valsts un mēģina noskaidrot šo līdzekļu izcelsmi,\" stāstīja bankas likvidators. Rozenbergs norādīja, ka bankas sākotnējā prognoze bija, ka kreditoru arestēto līdzekļu liktenim būtu jāizšķiras divu gadu laikā no aresta uzlikšanas brīža, bet dzīve parādīja, ka šīs prognozes ir bijušas pārāk optimistiskas. \"Šobrīd mums ir pieņēmums, ka no aresta uzlikšanas brīža gala lēmumu, visticamāk, varētu sagaidīt trīs gadu laikā. Kriminālprocesa likums arī nosaka termiņus, cik ilgi arests var tikt piemērots finanšu līdzekļiem, bet šis termiņš ir līdz brīdim, kad lietu nodod tiesai. Savukārt tiesā process par noziedzīgi iegūtas naudas konfiskāciju vai izmaksu dažkārt var noritēt ļoti ātri, dažkārt var ieilgt uz pusgadu vai gadu,\" klāstīja Rozenbergs. Jau vēstījts, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt Finanšu un kapitāla tirgus komisijas padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV  Finanšu ministrijas  Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas  Ziemeļkorejas  kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī  Korupcijas  novēršanas un apkarošanas birojs ( KNAB ) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/54586524/aresteto-ablv-bank-klientu-lidzeklu-kopsumma-ap-900-miljoniem-eiro"},
{"title": "Zviedrijas 'Swedbank' piemērots 360 miljonu eiro sods", "category": "Finanses", "body": "Zviedrijas  \" Swedbank \" piemērots četru miljardu Zviedrijas kronu jeb 360 miljonu eiro sods par trūkumiem iekšējās kontroles sistēmās un pārvaldībā, informēja \"Swedbank\". Vienlaikus bankā norādīja, ka banku uzraugu Zviedrijā un Igaunijā secinājumi par vēsturiskiem trūkumiem \"Swedbank\" iekšējās kontroles sistēmās un pārvaldībā saskan ar pašas bankas iepriekš secināto, un \"Swedbank\" apmaksās Zviedrijas regulatora piemēroto soda naudu 360 miljonu eiro apmērā. Regulatori Zviedrijā un Igaunijā pieprasījuši bankai turpināt uzlabot naudas atmazgāšanas un terorisma finansēšanas risku novērtējuma, noteikšanas un analīzes spējas, kā arī pilnveidot organizatorisko struktūru un palielināt pieejamos resursus. Zviedrijā veiktajā izmeklēšanā secināts, ka \"Swedbank\" bijuši nopietni trūkumi naudas atmazgāšanas riska vadībā tās Baltijas valstu nodaļās. Bankas apzināšanās par naudas atmazgāšanas risku un tās procesiem, metodēm un kontroles sistēmām bija nepietiekama. Baltijas valstu operācijās arī nebija adekvātu resursu cīņai ar naudas atmazgāšanu, teikts inspekcijas paziņojumā. Izmeklēšana parāda, ka \"Swedbank\" zināja par iespējamām naudas atmazgāšanas aktivitātēm Baltijas valstīs. Neskatoties uz vairākiem iekšējiem un ārējiem ziņojumiem, kuros brīdināts par trūkumiem Baltijas valstu nodaļās un naudas atmazgāšanas risku, banka neveica pienācīgas darbības. Inspekcija arī atklājusi virkni gadījumu, ka banka nav sniegusi inspekcijai dokumentāciju un informāciju, kas retrospektīvā atklāja situācijas nopietnību, teikts inspekcijas paziņojumā. Igaunijā veiktajā izmeklēšanā secināts, ka bankas Igaunijas nodaļā bijuši nozīmīgi trūkumi naudas atmazgāšanas riska kontroles sistēmās un banka nav ievērojusi prasības pret naudas atmazgāšanu. Zviedrijā izmeklēšana par \"Swedbank\" naudas atmazgāšanas risku pārvaldību tās Baltijas valstu operācijās sākta 2019.gada aprīlī un aptvēra laika posmu no 2015.gada līdz 2019.gada pirmajam ceturksnim. Inspekcija norāda, ka bankai noteiktais sods neapdraud tās pašreizējo biznesu vai klientus. Banka ir labi kapitalizēta un tai ir labs likviditātes rādītājs. Bankā atzīmēja, ka abās valstīs \"Swedbank\" regulatoru prasības īstenos noteiktajos termiņos. \"Swedbank\" grupas vadība apliecinājusi, ka banka nemainīgi turpinās darbu un attīstību četros pamattirgos - Latvijā, Lietuvā, Igaunijā un Zviedrijā. Latvijas \"Swedbank\" mediju attiecību vadītājs Jānis Krops aģentūrai LETA norādīja, ka \"Swedbank\" darbu Latvijā šie atzinumi neietekmē, jo  Finanšu un kapitāla tirgus komisija  ( FKTK ) šādu pārbaudi veica jau 2016. gadā. \"\"Swedbank\" jau iepriekš atzinusi, ka līdz 2016. gadam tai bijušas nepilnības iekšējās kontroles sistēmās, kas ļāvušas negodīgiem klientiem izmantot bankas sistēmas nelikumīgām darbībām. Latvijas banku uzraugs - FKTK - līdzīgu pārbaudi \"Swedbank\" Latvijā veica jau 2016. gadā, kā rezultātā banka samaksāja 1,4 miljonu eiro administratīvo sodu un īstenoja plašus uzlabojumus darbā pret finanšu noziegumiem,\" norādīja bankā. Vienlaikus FKTK aģentūrai LETA norādīja, ka komisija cieši sadarbojās ar Zviedrijas un Baltijas valstu uzraugiem, sniedzot tās rīcībā esošo informāciju, tostarp par iepriekš FKTK veikto pārbaudi \"Swedbank\", kas noslēdzās ar 2016. gadā piemēroto sodu 1,4 miljonu eiro apmērā un uzlikto pienākumu - pilnveidot iekšējās kontroles sistēmu. \"Turklāt būtiski akcentēt, ka Latvija ir vienīgā valsts reģionā, kura jau pirms vairākiem gadiem konstatēja trūkumus un piemēroja sodu šai bankai, kamēr citās reģiona valstīs pārbaudes arī par vairākus gadus veciem notikumiem notiek pēdējos gados pēc publiski izskanējušās informācijas,\" minēja FKTK. Tāpat komisijā atzīmēja, ka 2016. gadā FKTK, nosakot piemērojamās soda naudas apmēru, ņēma vērā, ka Latvijas \"Swedbank\" bija brīvprātīgi sākusi veikt uzlabojumus, lai novērstu nepilnības un pilnveidotu iekšējās kontroles sistēmu noziedzīgi iegūtu līdzekļu legalizācijas un terorisma finansēšanas novēršanas jomā, tostarp stiprinot bankas atbilstības kontroles funkciju, kas ietver darbinieku kapacitātes palielināšanu un informācijas tehnoloģiju risinājumu uzlabojumus. Noslēgtā vienošanās ietvēra arī to, ka \"Swedbank\" bija pieņēmusi lēmumu pilnībā pārtraukt finanšu pakalpojumu sniegšanu tiem ārvalstu klientiem, kas rada bankai nesamērīgi augstu risku noziedzīgi iegūtu līdzekļu legalizācijas un terorisma finansēšanas novēršanas jomā. Administratīvais līgums starp FKTK un \"Swedbank\" arī paredzēja turpmākos pasākumus, ko banka apņēmās noteiktajos termiņos pilnībā izpildīt, lai pilnveidotu noziedzīgi iegūtu līdzekļu legalizācijas un terorisma finansēšanas novēršanas iekšējās kontroles sistēmu un stiprinātu tās darbības efektivitāti. Šie pasākumi FKTK uzraudzībā tika pilnībā ieviesti, uzsvēra FKTK. Tāpat FKTK norādīja, ka uzraudzības darbs turpinās visu šo laiku un FKTK ir saziņā gan ar \"Swedbank\", gan Zviedrijas un Baltijas valstu uzraugiem, visa saņemtā informācija tiek rūpīgi izvērtēta un tiek lemts par tālākiem nepieciešamajiem uzraudzības pasākumiem. \"Zviedrijas un Igaunijas uzraudzības iestāžu lēmumiem nav ietekmes uz \"Swedbank\" klientiem Latvijā, banka strādā ikdienas režīmā,\" pauda komisijā. Jau ziņots, ka Zviedrijas sabiedriskā televīzija SVT vēstījusi par aizdomām, ka starp \"Danske Bank\" un \"Swedbank\" Baltijas struktūrvienībām laikā no 2007. līdz 2015. gadam plašā apmērā un sistemātiski notikuši aizdomīgi pārskaitījumi, kuru kopējā summa sasniegusi vismaz 40 miljardus Zviedrijas kronu (3,7 miljardus eiro).", "link": "https://www.delfi.lv/bizness/37293360/bankas_un_finanses/51982847/zviedrijas-swedbank-piemerots-360-miljonu-eiro-sods"},
{"title": "Krīze izgaismo savstarpējo aizdevuma platformu problēmas", "category": "Finanses", "body": "Pirms Covid-19 pandēmijas izraisītās krīzes savstarpējo aizdevumu platformas piedzīvoja strauju uzplaukumu – ņemot vērā vienkāršo ieguldīšanu un salīdzinoši augsto ienesīgumu, daudzi metās tajās izvietot savus uzkrājumus. Tomēr, iestājoties krīzei, daļa ieguldītāju atgriezās realitātē - daļa aizņēmēju, kuru aizņēmumi tika finansēti caur platformām, vairs nespēja pildīt savus maksājumus, kā rezultātā pat aizdevumu kompānijas, kurām platformu analītiķi bija piešķīruši salīdzinoši drošus reitingus, sāka uzrādīt negatīvus rezultātus, savukārt daļa pārtrauca darbību pavisam un ieguldītājiem savu naudu vēl aizvien nav izdevies atgūt. Investori krita panikā, redzot, ka aizņēmēji pagarina savu aizdevumu termiņus un atsevišķas kompānijas savā valstī zaudē licenci vai pārtrauc darbību, un vēlējās strauji atgūt savus līdzekļus. Lai mazinātu līdzekļu aizplūšanu aizdevumu platformām nācās domāt risinājumus, tostarp, noteikumu maiņu, pagarinot atmaksas termiņus vai ierobežot naudas izņemšanu, kas nereti izsauca ieguldītāju dusmas. Ņemot vērā, ka kopējs regulējums šajā jomā vēl nav ieviests, šī krīze izgaismoja problēmas un robus platformu darbībā, norāda eksperti. Patlaban gan tirgus ir nedaudz nostabilizējies, taču vēl nav skaidra pandēmijas otrā viļņa ietekme, ko gan daļa analītiķu prognozē mazāku.", "link": "https://www.delfi.lv/bizness/37293360/bankas_un_finanses/52700505/krize-izgaismo-savstarpejo-aizdevuma-platformu-problemas"},
{"title": "Izsludināts 2022. gada valsts budžets", "category": "Finanses", "body": "Oficiālā izdevuma \"Latvijas Vēstnesis\" papildu laidienā sestdien  Valsts prezidents   Egils Levits  izsludinājis 2022. gada budžetu, kas stāsies spēkā nākamgad, 1. janvārī. Kopumā valsts budžeta likumu paketē 2022. gadam izsludināti 14 likumi Kā ziņots,  Saeima  23. novembrī galīgajā lasījumā pieņēma likumu \"Par valsts budžetu 2022. gadam\", paredzot ieņēmumus 10,6 miljardu eiro apmērā, bet izdevumus – 12,4 miljardu eiro apmērā. Pamatbudžetā plānotie ieņēmumi ir 7,5 miljardi eiro, bet izdevumi – 9,3 miljardi eiro. Speciālajā budžetā ieņēmumi plānoti 3,4 miljardu eiro, bet izdevumi 3,4 miljardu eiro apmērā. 2022. gada iekšzemes kopprodukta (IKP) izaugsme plānota 5% apmērā, bet vispārējās valdības budžeta deficīts – 1,62 miljardu eiro jeb 4,8% apmērā no IKP. Darbu ar valsts budžeta paketi Saeima sāka 15. oktobrī un galīgajā lasījumā tā izskatīšanai ķērās klāt tieši mēnesi vēlāk – 15.novembrī. Šis ir otrais budžets Latvijas vēsturē, kas pieņemts daļēji attālināti, izmantojot 2020. gada nogalē ieviesto e-Saeimas platformu. Tāpat šogad tika saīsināts debašu runas ilgums divas reizes. Līdzšinējo piecu un divu minūšu vietā debatējot pirmo un otro reizi, deputātu runas laiks bija attiecīgi divas un viena minūte. Par likuma pieņemšanu nobalsoja 52 deputāti, pret - 37. Atbilstoši scenārijam Latvijas IKP pieaugums 2021. gadā sasniegs 3,7% un 2022. gadā – 5%, kas ir attiecīgi par 0,7 procentpunktiem un 0,5 procentpunktiem straujāk nekā prognozēts šā gada februārī, sagatavojot Latvijas Stabilitātes programmu 2021.-2024. gadam. Savukārt 2023. un 2024. gadā IKP palielināsies attiecīgi par 3,5% un 3,4%, kas attiecīgi ir par 0,3 un 0,7 procentpunktiem vairāk nekā februāra prognozēs. Makroekonomisko prognožu uzlabošanās pamatā ir labāka ekonomikas reakcija uz pandēmijas izaicinājumiem. Makroekonomiskās attīstības scenārijs balstās uz pieņēmumu, ka ekonomikas izaugsmi 2021. un 2022. gadā noteiks Covid-19 uzliesmojuma ierobežošana gan Latvijā, gan veiksmīga krīzes pārvarēšana pasaulē un galvenajās Latvijas ārējās tirdzniecības partnervalstīs, veicinot iekšējo un ārējo pieprasījumu. Līdzīgs pieņēmums ir pamatā arī visu starptautisko institūciju makroekonomikas prognozēm, balstoties uz Covid-19 izplatības dinamikas pēdējiem datiem prognožu veikšanas brīdī. Latvijas ekonomikas izaugsmes galvenais virzītājspēks 2021.gadā būs privātā patēriņa pieaugums, kas pēc ierobežojumu atcelšanas un patērētāju noskaņojuma uzlabošanās šī gada otrajā ceturksnī ir strauji atjaunojies. Tāpēc gadā kopumā tas varētu palielināties par 6,3%. Ņemot vērā zemo bāzi, 2022. gadā privātā patēriņa pieaugums varētu sasniegt 10,4%, tomēr privātais patēriņš būtu tikai par 5,5% lielāks nekā 2019. gadā. Investīciju apjoms šogad varētu palielināties par 4,1%, bet 2022. gadā sasniegt jau 8,5% kāpumu. Pieaugumu nodrošinās ES fondu un Atveseļošanās un noturības mehānisma finansējama pieejamība, kā arī \"Rail Baltica\" projekta realizācija. Gada vidējā inflācija 2021. gadā prognozēta 2% un 2022. gadā 2,4% līmenī. Salīdzinājumā ar februāra prognozēm inflācijas prognoze 2021. gadam ir palielināta par 0,6 procentpunktiem un 2022. gadam – par 0,4 procentpunktiem. Straujāku patēriņa cenu pieaugumu noteiks gan izejvielu preču cenu, tostarp naftas un pārtikas izejvielu cenu kāpums pasaulē, gan arī ekonomiskās izaugsmes paātrināšanās Latvijā un pakalpojumu cenu pieaugums. Savukārt turpmākajos divos gados inflācija samazināsies līdz 2% līmenim. 2022. gadā, turpinoties straujai ekonomikas attīstībai un samazinoties darbspējas vecuma iedzīvotāju skaitam, bezdarba līmenis pazemināsies līdz 7%. Nodarbināto skaits nedaudz palielināsies 2022. gadā un līdz 2024. gadam stabilizējoties 900 000 līmenī. Mēneša vidējās bruto darba samaksas pieaugums šogad prognozēts 8,0% apmērā, vidējai darba samaksai paaugstinoties līdz 1234 eiro. Nākamajā gadā algu pieaugums veidos 6% un vidējā termiņā pietuvojoties produktivitātes pieaugumam tautsaimniecībā, kas ir ap 3,2%.", "link": "https://www.delfi.lv/bizness/37293360/bankas_un_finanses/53838161/izsludinats-2022-gada-valsts-budzets"},
{"title": "'ABLV Bank' bankas likvidāciju plānots pabeigt pēc apmēram 4,5 gadiem, pauž likvidators", "category": "Finanses", "body": "\" ABLV Bank \" likvidāciju plānots pabeigt pēc apmēram 4,5 gadiem, intervijā sacīja bankas likvidators, zvērināts advokāts Jānis Rozenbergs. \"Pašlaik ir plāns bankas likvidāciju pabeigt pēc aptuveni četrarpus gadiem. Līdz tam mums ir laiks pabeigt visas pārbaudes un saprast, kā mēs rīkosimies ar neaktīvajiem kreditoriem, ja ar viņiem tā arī neizdosies sazināties,\" teica Rozenbergs. Tostarp viņš minēja, ka, piemēram, banka informāciju par neaktīvajiem kreditoriem var nodot valsts institūcijām, kuras tad tālāk nodarbosies ar šiem bankas klientiem. Tāpat Kredītiestāžu likums paredz iespēju pēc bankas likvidācijas deponēt līdzekļus citā kredītiestādē uz turpmākajiem 10 gadiem, un, ja šo 10 gadu laikā pēc šīs naudas neviens neierodas, tā pāriet valstij. Rozenbergs skaidroja, ka starp kreditoriem, kuri ar banku nesazinās un tādēļ tiek klasificēti kā neaktīvie, lielākoties ir nerezidenti, kuriem bankai šobrīd nav zināmu pilnvaroto pārstāvju. Piemēram, valdes loceklim vai pilnvarotajam pārstāvim pilnvaru termiņš ir beidzies pirms gada vai diviem, un banka nav saņēmusi dokumentus, ar ko turpmāk runāt, kurš tagad ir uzņēmuma pārstāvis. Tāpat, pēc bankas likvidatora teiktā, ir arī nerezidentu uzņēmumi, kuri ir reorganizācijas vai likvidācijas procesā, un viņiem vien zināmu iemeslu dēļ viņi ar banku nekomunicē. Savukārt attiecībā uz fiziskām personām ir gadījumi, kad tiek kārtotas mantojuma lietas. \"Skaidrs, ka mūžīgi likvidācijas process vilkties nevar, jo tas kaut ko arī izmaksā un kaut kad punkts ir jāpieliek. Tomēr ir arī citi apstākļi, kas neļauj likvidāciju pabeigt šodien vai rīt, piemēram, ir jāgaida lēmumi par arestētajiem finanšu līdzekļiem, kas var būt vēl gadiem ilgs process,\" piebilda Rozenbergs. Jau ziņots, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018. gada 26. februārī nolēma pašlikvidēties, savukārt  Finanšu un kapitāla tirgus komisijas  padome 2018. gada 12. jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018. gada 12. jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc  ASV   Finanšu ministrijas  Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017. gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī  Korupcijas  novēršanas un apkarošanas birojs ( KNAB ) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/54589422/ablv-bank-bankas-likvidaciju-planots-pabeigt-pec-apmeram-4-5-gadiem-pauz-likvidators"},
{"title": "Likvidējamās 'ABLV Bank' klienti garantētās atlīdzības saņemšanai var pieteikties līdz 2023. gada februārim", "category": "Finanses", "body": "Finanšu un kapitāla tirgus komisija  ( FKTK ) informē, ka saskaņā ar Noguldījumu garantiju likuma 3. panta ceturtajā daļā noteikto tie likvidējamās \" ABLV Bank \" noguldītāji, kuriem ir tiesības saņemt garantēto atlīdzību, bet kuri līdz 2023. gada 23. februārim plkst. 23.59 nepieteiksies tās saņemšanai, ar 2023. gada 24. februāri plkst. 00.00 zaudēs prasījuma tiesības pret Latvijas Noguldījumu garantiju fondu par garantētās atlīdzības izmaksu. Ņemot vērā minēto, FKTK aicina visus noguldītājus, kuriem ir tiesības saņemt garantēto atlīdzību un kuri to vēl nav izdarījuši līdz šim, pieteikties garantētās atlīdzības saņemšanai. Aicinājums nav attiecināms uz noguldītājiem, kuriem nav tiesību saņemt garantēto atlīdzību vai kuriem ir spēkā ierobežojumi garantētās atlīdzības saņemšanai. Garantēto atlīdzību izmaksu likvidējamās \"ABLV Bank\" noguldītājiem nodrošina akciju sabiedrība \" Citadele  banka\". Tiem noguldītājiem, kuriem atbilstoši Noguldījumu garantiju likuma 27. panta pirmajai daļai garantētās atlīdzības izmaksa ir atlikta, tā būs pieejama piecus gadus no brīža, kad izbeigušies apstākļi, kas bija par pamatu garantētās atlīdzības izmaksas atlikšanai. FKTK arī informē, ka saskaņā ar Noguldījumu garantiju likuma 19. panta septīto daļu ar 2023. gada 24. februāri izbeigsies zvērinātu tiesu izpildītāju un nodokļu (nodevu) administrācijas noteiktie ierobežojumi garantētās atlīdzības izmaksai, kas bija uzlikti garantētajai atlīdzībai saistībā ar iespējamu naudas līdzekļu piedziņu. Līdz ar to šiem noguldītājiem, sākot ar 2023. gada 24. februāri, būs tiesības turpmākos piecus gadus pieteikties garantētās atlīdzības saņemšanai.", "link": "https://www.delfi.lv/bizness/37293360/bankas_un_finanses/54708932/likvidejamas-ablv-bank-klienti-garantetas-atlidzibas-sanemsanai-var-pieteikties-lidz-2023-gada-februarim"},
{"title": "Kazāks: Latvijai jāsāk samērā būtiski mazināt budžeta deficītu", "category": "Finanses", "body": "Latvijai jāsāk samērā būtiski mazināt budžeta deficītu, pirmdien intervijā TV3 raidījumam \"900 sekundes\" sacīja  Latvijas Bankas  prezidents Mārtiņš Kazāks. Viņš pauda, ka valsts fiskālā disciplīna krīzes laikā bija ļoti atbalstoša, proti, valdība atbalstīja gan uzņēmumus, gan arī iedzīvotājus, un tas bija ļoti nepieciešams. Taču šobrīd, neskatoties uz Covid-19 pandēmijas viļņiem, kad ekonomika ik pa brīdim nedaudz piebremzējas, izaugsme joprojām ir gan Latvijā, gan arī pasaulē kopumā. \"Tas nozīmē, ka atbalsta apmēri ir jāsāk mazināt. Budžeta deficīts ir diezgan būtiski jāsāk mazināt. Ja valdība šajā brīdī atbalsta kādu, piemēram, īstermiņā energoresursu cenu kāpuma dēļ, tad tās ir ļoti mērķētas sabiedrības grupas, nevis ļoti plašs atbalsts visiem. Tas vairs nav nepieciešams,\" uzsvēra Kazāks. Viņš pauda, ka šobrīd galvenais uzsvars ir jāliek uz ekonomikas izaugsmi nākotnē - uz to, kur investēt, lai būtu iespējams pelnīt nākotnē. \"Valsts parāda līmenis šobrīd Latvijai nav draudošs, proti, tas ir tuvu pie 50% no iekšzemes kopprodukta (IKP), bet tajā pašā laikā, protams, tikai tāpēc, ka parāda līmenis, krīzei sākoties, bija relatīvi zems, Latvijas ekonomiku varēja ļoti labi atbalstīt. Līdz ar to šajā brīdī uzdevums ir skatīties, kā audzēt ekonomiku, neveidot pārlieku lielu deficītu, lai parāda apmērs pret ekonomiku sāktu sarukt, un tad, kad būs nākamā krīze, ekonomiku atkal varētu balstīt,\" sacīja Latvijas Bankas prezidents. Vienlaikus viņš arī atzīmēja, ka nākamā gada valsts budžets vēl būs samērā \"devīgs\", bet pēc tam tuvākajos pāris gados budžeta deficīts mazināsies un, ekonomikai augot, arī valsts parāds attiecībā pret IKP sāks sarukt. \"Ar parādu neviens bagāts nav kļuvis. Jā, mēs varam aizņemties, ja mums tiešām ir ļoti skaidrs plāns, kur šo naudu ieguldīt, lai nākotnē tā palīdzētu ekonomikai augt straujāk, bet vienkārši to šodien noēst, vai, piemēram, izmantot kā \"helikopteru naudu\", pašreizējā brīdī nudien nav mērķtiecīgi. Tas tikai mazinātu spēju palīdzēt ekonomikai nākotnē,\" teica Kazāks.", "link": "https://www.delfi.lv/bizness/37293360/bankas_un_finanses/53840969/kazaks-latvijai-jasak-samera-butiski-mazinat-budzeta-deficitu"},
{"title": "Šogad vēlēšanas – vai Latvijai tiešām nepieciešams viens no lielākajiem budžeta deficītiem ES", "category": "Finanses", "body": "Ja, sākoties Covid-19 krīzei, Latvijas valdība gandrīz vai negribīgi balstīja ekonomiku, šobrīd esam pamatīgi ieskrējušies tērēšanā. 2022. gadā budžeta deficīts paredzēts 4,8% apmērā no IKP, kas ir viens no augstākajiem Eiropas Savienībā. Vajadzība pēc tik liela budžeta deficīta ir diskutabla, bet, protams, šogad ir Saeimas vēlēšanas, tādēļ politiski ir grūti atturēties no papildu tēriņiem. Saeima, kas novembrī pieņēma likumu \"Par valsts budžetu 2022. gadam\", ir paredzējusi valsts ieņēmumus 10,6 miljardu eiro, bet izdevumus – 12,4 miljardu eiro apmērā. Pamatbudžetā ieņēmumi plānoti 7,5 miljardu eiro, izdevumi – 9,3 miljardu eiro apmērā; speciālajā budžetā – ieņēmumi 3,4 miljardu eiro, izdevumi – 3,4 miljardu eiro apmērā. Līdz ar to vispārējās valdības budžeta deficīts veidos 1,62 miljardus eiro jeb 4,8% no IKP, kura pieaugums nākamgad prognozēts par 5%. \"2021. gadā Eiropas Komisijas prognozētais deficīts Latvijai ir viens no lielākajiem eirozonā. Prognozētais Latvijas valdības budžeta deficīts 2022. gadam 4,8% apmērā arī ir augstāks nekā vidēji eirozonā. Ņemot vērā to, ka Latvijas ekonomika Covid-19 krīzē cieta mazāk un agrāk sasniedza pirmskrīzes līmeni nekā eirozona vidēji, fiskālais stimuls uz Eiropas fona izskatās salīdzinoši liels,\" teic \"Swedbank\" galvenā ekonomiste Latvijā Līva Zorgenfreija. Viņa arī atgādina, ka 2020. gadā, sākoties krīzei, valdība ļoti piesardzīgi, pat negribīgi, balstīja ekonomiku, bet 2020. gada beigās un 2021. gadā tā strauji uzņēma tēriņu tempus. Domājot par 2022. gadu, arī Zorgenfreija vērtē – risks, ņemot vērā vēlēšanu tuvošanos, ir, ka kārdinājums tērēt kļūs tikai lielāks.", "link": "https://www.delfi.lv/bizness/37293360/bankas_un_finanses/53914661/sogad-velesanas-vai-latvijai-tiesam-nepieciesams-viens-no-lielakajiem-budzeta-deficitiem-es"},
{"title": "No 'AliExpress' Latvijas budžetā – vai PVN attur no iepirkšanās trešajās valstīs", "category": "Finanses", "body": "Pagājušā gada 1. jūlijā stājās spēkā izmaiņas normatīvajos aktos, kas noteic  PVN  nomaksu. Latvijas iedzīvotājus tas galvenokārt skar tādējādi, ka, iepērkoties trešo valstu e-komercijas vietnēs, tagad jāmaksā PVN par visu iegādātās preces summu. Portāls \" Delfi Bizness \" vērtē, kā tas ietekmējis Latvijas pircēju aktivitāti ārvalstu internetveikalos un kāpēc dažos gadījumos PVN var samaksāt uzreiz e-veikalā, bet citreiz atmuitošanas process jākārto pašiem, un kā jauno statistiku varētu izmantot, lai objektīvāk novērtētu iedzīvotāju tēriņus. Viens no iemesliem, kāpēc kopš izmaiņu spēkā stāšanās daļa patērētāju vairāk vai mazāk atteikusies no iepirkšanās ārpus ES, bija nevēlēšanās maksāt papildu summu – PVN, muitā deklarējot iegādātās preces, – un uzskats, ka preču atmuitošanas procedūra ir pārāk sarežģīta.", "link": "https://www.delfi.lv/bizness/37293360/bankas_un_finanses/53988806/no-aliexpress-latvijas-budzeta-vai-pvn-attur-no-iepirksanas-tresajas-valstis"},
{"title": "FM: Nereģistrēti autoratlīdzību saņēmēji nākamgad varēs strādāt kā līdz šim", "category": "Finanses", "body": "Nereģistrēti autoratlīdzību saņēmēji arī 2022.gadā varēs turpināt darbu kā līdz šim, aģentūrai LETA pavēstīja  Finanšu ministrijas  (FM) pārstāvji. To paredz Saeimas 16.novembrī pieņemtie grozījumi likumā \"Par iedzīvotāju ienākuma nodokli\", kas paredz pagarināt pārejas periodu īpašo nodokļu režīmu autoratlīdzību saņēmējiem vēl uz vienu gadu, līdz 2022.gada 31.decembrim. Tas nozīmē, ka nereģistrētiem autoratlīdzību saņēmējiem arī 2022.gadā ļauts darbu turpināt tā, kā līdz šim no šī gada 1.jūlija līdz 31.decembrim, nereģistrējot saimniecisko darbību. Grozījumi nozīmē, ka 2022.gadā nereģistrēti autoratlīdzības saņēmēji var turpināt strādāt ar esošo nodokļu likmi 25%, no kuras autordarba pasūtītājs nomaksā autora iedzīvotāju ienākuma nodokli un valsts sociālās apdrošināšanas obligātās iemaksas, un līdzšinējo grāmatvedības kārtību. Likums vēl jāizsludina Valsts prezidentam.", "link": "https://www.delfi.lv/bizness/37293360/bankas_un_finanses/53803815/fm-neregistreti-autoratlidzibu-sanemeji-nakamgad-vares-stradat-ka-lidz-sim"},
{"title": "Kur nonāk katrs cents no viena nodokļos samaksātā eiro?", "category": "Finanses", "body": "Finanšu ministrijas  izveidotā infografikā tiek skaidrots, kur nonāk katrs cents no viena nodokļos samaksātā eiro. Kā vēstīts,  Saeima  galīgajā lasījumā ir apstiprinājusi nākamā gada valsts budžeta likumu. 2022. gada valsts konsolidētā budžeta ieņēmumi plānoti 10,696 miljardu eiro, savukārt izdevumi – 12,439 miljardu eiro apmērā. Latvijas iedzīvotāji ikdienā maksā dažādus nodokļus, sākot no pievienotās vērtības nodokļa, veicot pirkumus veikalā, līdz akcīzes nodokļiem par degvielas iegādi. Vairāk nekā trešdaļa jeb 37,1 cents no viena nodokļos samaksātā eiro 2022. gadā tiks novirzīts iedzīvotāju sociālajai aizsardzībai jeb tādiem izdevumiem kā iedzīvotāju slimības, invaliditātes, vecuma, ģimenes un bezdarbnieku pabalsti. Veselībai no viena nodokļos samaksātā eiro nākamajā gadā tiks novirzīti 12,4 centi. Izglītībai , zinātnei, sportam un kultūrai no viena nodokļos samaksātā eiro tiek novirzīti 8,5 centi, valsts aizsardzībai – 6,1 cents, bet sabiedriskajai kārtībai un drošībai tiek novirzīti 5,3 centi. Tāpat no viena nodokļos samaksātā eiro 14,6 centi tiek piešķirti dotācijām pašvaldībām un nodokļiem pašvaldībām, savukārt ekonomiskajai darbībai, tai skaitā satiksmei un lauksaimniecībai 7,4 centi un 0,6 centi tiek vides aizsardzībai. Valsts parāda apkalpošanai un iemaksām  Eiropas Savienības  budžetā novirzīti 4,2 centi. 1,1 cents tiek Prezidenta kancelejai, Saeimai, Ministru kabinetam un ministrijām, savukārt 2,7 centi paredzēti pārējiem izdevumiem, tai skaitā diplomātiskajām misijām ārvalstīs un līdzekļiem neparedzētiem gadījumiem.", "link": "https://www.delfi.lv/bizness/37293360/bankas_un_finanses/53870127/kur-nonak-katrs-cents-no-viena-nodoklos-samaksata-eiro"},
{"title": "Kādā brīdī mākslīgā koma būs jāpārtrauc. Intervija ar FDP priekšsēdētāju Innu Šteinbuku", "category": "Finanses", "body": "Pandēmija ir ietekmējusi arī Latvijas ekonomiku – iepludinātie \"kovida miljoni\" un darba algu pieaugums novedis pie inflācijas. Energoresursu cenas burtiski uzlidojušas kosmosā, valsts parāds palielinājies, attiecīgi arī aizdevumu likmes drīz vien kāps.  Mikrouzņēmumu nodokļu izmaiņas satriekušas daudzus, tādēļ jājautā – kas notiks pēc tam, kad atcels krīzes pabalstus uzņēmējiem? Kad Latvijā cilvēki sāks dzīvot kā Vācijā? To vaicājām  Latvijas Universitātes  profesorei, ekonomikas zinātņu doktorei  Innai Šteinbukai .", "link": "https://www.delfi.lv/bizness/37293360/bankas_un_finanses/54043300/kada-bridi-maksliga-koma-bus-japartrauc-intervija-ar-fdp-priekssedetaju-innu-steinbuku"},
{"title": "Līdz aprīļa beigām galalietotājiem kompensēs 50% no elektroenerģijas sistēmas pakalpojuma izmaksām", "category": "Finanses", "body": "Otrdien Ministru kabinets (MK) apstiprināja  Vides aizsardzības un reģionālās attīstības ministrijas  ( VARAM ) izstrādātos grozījumus likumā \"Par piesārņojumu\", informē VARAM, kas paredz no 2021.gada 1.decembra līdz 2022.gada 30.aprīlim kompensēt elektroenerģijas galalietotājiem 50% no elektroenerģijas sistēmas pakalpojuma izmaksām. Īstermiņa kompensācija, kas mazinās elektroenerģijas cenu pieauguma tūlītējās negatīvās sekas gan privātpersonām, gan juridiskajām personām, tiek paredzēta no emisijas kvotu izsoļu ieņēmumiem. Vides aizsardzības un reģionālās attīstības ministrs  Artūrs Toms Plešs  (AP!): \"Mēs rīkojamies, lai palīdzētu iedzīvotājiem un uzņēmumiem brīdī, kad straujais elektroenerģiju izmaksu kāpums rada finansiālu slogu un ietekmē ikvienu. Tajā pašā laikā vēlos norādīt, ka ir nepieciešamas sistēmiskas pārmaiņas, lai iespējami izvairītos no šādām situācijām nākotnē. Ir jāpaātrina Eiropas Zaļā kursa risinājumu ieviešana un klimatneitralitātes mērķu sasniegšana, lai ilgtermiņā stabilizētu elektroenerģijas izmaksas. Tā, piemēram, šogad esam realizējuši ievērojamu atbalsta programmu pašvaldībām, un tās ietvaros piedāvāts arī finansējums pašvaldības ēku energoefektivitātes pasākumiem. Aicinu pašvaldības izmantot ministrijas sniegtās iespējas, jo atbalstu esam paredzējuši arī nākamgad. Tāpat mērķtiecīgi jāiegulda atjaunojamo energoresursu infrastruktūras, piemēram, vēja parku attīstībā, lai veicinātu mūsu enerģētisko neatkarību.\" Elektroenerģijas izmaksu kompensācijai tiek paredzēti 77 894 000 eiro no emisijas kvotu izsoļu ieņēmumiem. Atbilstoši grozījumiem likumā visiem sistēmas operatoriem minētajā periodā ik mēnesi visiem saviem klientiem jāpiemēro kompensācija sistēmas pakalpojuma izmaksām (ieskaitot PVN), ko tālāk rēķinos piemēro arī elektroenerģijas tirgotāji saviem klientiem – elektroenerģijas galapatērētājiem. Savukārt sistēmas operatoriem līdz kārtējā mēneša 15. datumam būs jāsagatavo rēķins par iepriekšējā norēķinu periodā piemēroto sistēmas pakalpojuma izmaksu kompensāciju, ieskaitot PVN, ko valsts apmaksās līdz mēneša beigām. Vienlaicīgs elektroenerģijas pieprasījuma pieaugums un zemi elektroenerģijas izstrādes apjomi no atjaunojamiem energoresursiem Eiropas Savienībā veicināja pārējo energoresursu pieprasījumu, palielinot elektroenerģijas izstrādi fosilo energoresursu elektrostacijās, kas savukārt ietekmēja emisijas kvotu un fosilo energoresursu cenu pieaugumu. Tādējādi cenu kāpums ietekmēja visus elektroenerģijas ražošanas veidus, tam atspoguļojoties elektroenerģijas cenās. Viens no Eiropas Komisijas piedāvātajiem īstermiņa atbalsta pasākumiem ir vispārējs valsts atbalsts, kas samazinātu enerģijas izmaksas visiem enerģijas tiešajiem lietotājiem, uzsverot, ka šāds pasākums ar tūlītēju ietekmi var tikt daļēji finansēts no ieņēmumiem, kas gūti no emisijas kvotu izsolīšanas. Emisijas kvotu izsolīšanas instruments (EKII) ir Latvijas valsts budžeta programma, kuras mērķis ir mazināt klimata pārmaiņas un nodrošināt pielāgošanos klimata pārmaiņām.", "link": "https://www.delfi.lv/bizness/37293360/bankas_un_finanses/53890585/lidz-aprila-beigam-galalietotajiem-kompenses-50-no-elektroenergijas-sistemas-pakalpojuma-izmaksam"},
{"title": "Jūrmala apstiprina 2022. gada budžetu ar 32 miljonu eiro deficītu", "category": "Finanses", "body": "Jūrmalas dome  apstiprinājusi konsolidēto budžetu 2022. gadam. Nākamā gada kūrortpilsētas budžeta ieņēmumi plānoti 94,02 miljoni eiro apmērā, kas ir par 3,3 % mazāk nekā pērn, savukārt izdevumi paredzēti 126,36 miljonu eiro apmērā, kas ir par 3,8 % vairāk nekā iepriekšējā gadā. Starpību starp izdevumiem un ieņēmumiem segšot prognozētais 2021. gada budžeta atlikums 16,97 miljonu eiro apmērā un plānotie aizņēmumi, \"Delfi Bizness\" pastāstīja Jūrmalas domes pārstāve Zane Leite. Jūrmalas 2022. gada darbu centrā būs uzsākto lielo investīciju objektu īstenošana, ceļu un iekšpagalmu remonti, kā arī sociālā atbalsta nodrošināšana jūrmalniekiem. Ieņēmumu samazinājumu rada samazinājums no iedzīvotāja ienākumu nodokļa, kas saistāms ar to, ka liela daļa nodarbināto strādā Covid-19 skartajā tūrisma un viesmīlības nozarē. Neskatoties uz pašvaldības ieņēmumu kritumu, 2022. gadā Jūrmalas iemaksas Pašvaldību izlīdzināšanas fondā salīdzinājumā pret 2021. gadu ir pieaugušas, un Jūrmalas valstspilsētas pašvaldības donormaksājumi būs 11,04 milj. eiro. Sastādot 2022. gada budžetu, viens no prioritārajiem uzdevumiem bija saglabāt un paplašināt esošos pašvaldības noteiktos atvieglojumus, sociālās garantijas un pabalstus Jūrmalā deklarētajiem iedzīvotājiem. Pabalstu izmaksai un sociālās palīdzības un aizsardzības nodrošināšanai kopumā pašvaldības budžetā paredzētais finansējums ir 4,34 miljoni eiro. Jūrmalā deklarētajiem iedzīvotājiem tiks saglabāts atvieglojums nekustamā īpašuma nodoklim par zemi 90 % apmērā. Arī 2022. gadā Jūrmalas pašvaldības skolās un bērnudārzos tiks nodrošināta bezmaksas ēdināšana, kam budžetā paredzēti 1,75 miljoni eiro. Visiem jūrmalniekiem ar “Jūrmalas iedzīvotāja karti” tāpat kā līdz šim būs pieejams bezmaksas pilsētas sabiedriskais transports. Tāpat jūrmalnieku ģimenes varēs saņemt pašvaldības pabalstu 500 eiro jaundzimušā aprūpei. Pensijas vecuma iedzīvotājiem tiks palielināts pabalsts zāļu iegādei un ārstniecības pakalpojumu saņemšanai līdz 150 eiro, kas budžetā veido 1,42 miljonus eiro. No nākamā gada plānots visiem izglītojamiem piešķirt pabalstu 100 eiro apmērā mācību procesa atbalstam vienu reizi gadā. Pabalstu varēs saņemt par bērniem vecumā no pusotra līdz pieciem gadiem un izglītojamiem no pieciem līdz 24 gadiem, kuri apgūst obligāto izglītību, profesionālo vai augstāko izglītību pilna laika programmā. To varēs saņemt izglītojamie, kuri Jūrmalā deklarēti ne mazāk kā gadu pirms pabalsta pieprasīšanas. Iepriekš 50 eiro pabalstu izglītības ieguves atbalstam saņēma daudzbērnu ģimenes un ģimenes, kurās bērns uzsāk mācības pirmajā klasē. No 2022. gada 1. februāra 100 eiro pabalstu reizi gadā varēs saņemt visi izglītojamie. Šī pabalsta izmaksai 2022. gadā budžetā paredzēti 835 000 eiro. Lielākie 2022. gada pilsētas infrastruktūras objekti ir Kauguru atpūtas parks un jauniešu māja, kuru būvniecībai paredzēts finansējums 4,10 miljoni eiro apmērā, Daudzfunkcionāls dabas tūrisma centrs, kura būvniecībai un meža parka labiekārtojumam Ķemeros paredzēti 6,24 miljoni eiro. Kopumā nākamgad Jūrmalā tiks īstenoti vai pabeigti 35 projekti ar ES fondu un citu ārvalstu finanšu palīdzības līdzfinansējumu, pilsētas attīstībā ieguldot 23,69 miljoni eiro. Ceļu infrastruktūras un daudzdzīvokļu māju iekšpagalmu atjaunošanā nākamgad paredzēts ieguldīt 8,59 miljonus eiro, kas ir par 1,96 milj. eiro vairāk nekā 2021. gadā. 2022. gadā plānots sākt Dzintaru dzelzceļa pārvada pārbūvi, būvdarbus tiek plānots uzsākt nākamgad un pabeigt 2024. gadā. Papildus tiek plānots veikt vismaz 22 ielu posmu brauktuvju un ietvju segumu atjaunošanu, 4 grantēto ielu asfaltēšanu un jaunas ielas izbūvi, ieguldot 4,26 milj. eiro. 2022. gadā tiks turpināta daudzdzīvokļu dzīvojamo namu iekšpagalmu infrastruktūras pilnveide, kā arī, piesaistot  Eiropas Savienības  finansējumu, ir paredzēts atjaunot gājēju un velosipēdu ceļu gandrīz piecu kilometru garumā posmā no Jaunķemeriem līdz Ķemeriem, ieguldot 958 tūkstošus eiro. Izglītības jomas attīstībā pašvaldība nākamgad ieguldīs 38,6 milj. eiro, kas ir 30,7 % no budžeta. Izglītības iestāžu atjaunošanā un sakārtošanā plānots ieguldīt 13,5 milj. eiro. Plānots pabeigt Aspazijas pamatskolas ēkas pārbūvi un jaunas sporta zāles būvniecību Lielupē, veicot ieguldījumus 7,35 miljonu eiro apmērā. Paredzēts pabeigt Jūrmalas Valsts ģimnāzijas ēkas pārbūvi un modernizāciju, ieguldot 3,31 milj. eiro. Bērnudārza “Bitīte” pārbūves pabeigšanai paredzēti 2,23 milj. eiro. Paredzēts vairāk līdzekļu ieguldīt pilsētas sabiedriskās kārtības un drošības jomā, tajā skaitā paredzēts uzlabot policijas aprīkojuma bāzi un izveidot Jūrmalas Pašvaldības policijas videonovērošanas centru. Budžeta ieņēmumu daļa 2022. gadā pret šā gada budžeta ieņēmumu daļas gaidāmo izpildi samazināsies par 3,3 % un būs 94,02 miljoni eiro. Kārtējā gada izdevumi 2022. gadā būs 126,36 miljoni eiro, kas ir par 3,8 % vairāk nekā iepriekšējā gadā. Starpību starp izdevumiem un ieņēmumiem sedz prognozētais 2021. gada budžeta atlikums 16,97 miljonu eiro apmērā un plānotie aizņēmumi.", "link": "https://www.delfi.lv/bizness/37293360/bankas_un_finanses/53896265/jurmala-apstiprina-2022-gada-budzetu-ar-32-miljonu-eiro-deficitu"},
{"title": "Strauji – par 40% – kāpušas apdrošināšanas atlīdzības", "category": "Finanses", "body": "Apdrošināšanas nozare  Latvijā 2022. gada pirmajā ceturksnī ir piedzīvojusi sen neredzētu izaugsmi – prēmijas pieaugušas par 15%, bet atlīdzības – pat par 40%, liecina Latvijas Apdrošinātāju asociācijas (LAA) apkopotie dati. Apdrošināšanas prēmijas gada pirmajos trīs mēnešos sasniegušas 170,8 miljonus eiro, atlīdzības – 121,6 miljonus eiro. Divciparu prēmiju pieaugums bijis visos lielākajos apdrošināšanas veidos – dzīvības (par 21%), veselības (13%),  KASKO  (16%),  OCTA  (13%) un īpašuma apdrošināšanā (12%). Īpaši liels pieaugums bija vērojams dzīvības apdrošināšanā – par piekto daļu. \"Gada sākumā parasti tiek pārslēgta daļa dzīvības apdrošināšanas līgumu, taču pieaugums par piektdaļu liek domāt, ka kritiskie ģeopolitiskie un sabiedrības veselības notikumi likuši cilvēkiem daudz vairāk aizdomāties par savu nākotni un parūpēties par ģimeni un uzkrājumiem, iegādājoties dzīvības apdrošināšanu,\" komentē LAA prezidents  Jānis Abāšins . Arī atlīdzību izmaksu pieaugumā lielākā nozīme ir dzīvības apdrošināšanas atlīdzību izmaksu pieaugumam – tās pirmajos trīs mēnešos ir sasniegušas 42 miljonus eiro, kas ir par 94% vairāk nekā pērn šajā laikā. \"Tas ir unikāli straujš atlīdzību izmaksu pieaugums dzīvības apdrošināšanā, un to ir veicinājis vesels apstākļu kopums. Protams, tiek izmaksātas atlīdzības par apdrošināšanas gadījumiem – par cilvēku nāvi, slimībām un citiem negadījumiem. Tāpat, iespējams, daudziem līgumiem pienācis gala termiņš, kā arī cilvēki izņem uzkrājumus, lai tie būtu pieejami uzreiz, tā teikt, \"uz rokas\",\" skaidro Abāšins. Lielākais apdrošināšanas veids pēc prēmiju apjoma gada sākumā bijusi veselības apdrošināšana, kas pandēmijas laikā jau tradicionāli piedzīvo izaugsmi. Iemesls ir nepieciešamība nodrošināt privāto veselības aprūpes pakalpojumu pieejamību laikā, kad valsts sniegto pakalpojumu saņemšana ir apgrūtināta. Savukārt procentuāli straujākais prēmiju pieaugums – par 115% – bijis ceļojumu apdrošināšanā, kas skaidrojams ar ceļošanas atsākšanos pēc pandēmijas ierobežojumu mazināšanas. Vēl daudz straujāks pieaugums bijis ceļojumu apdrošināšanas atlīdzību izmaksās – par 423%, un iemesls ir tas pats – pandēmijas ierobežojumi ir mazināti, ceļošana atsākusies, un lielākā daļa polišu sedz arī ar Covid-19 saistītas izmaksas, kas tomēr joprojām ir aktuālas ceļošanas laikā. Atlīdzības pieaugušas gan veselības apdrošināšanā (+35%), gan KASKO (+27%) un OCTA (+9%) veidos. Kopumā tas apliecina sabiedrisko un ekonomisko aktivitāšu atsākšanos pēc Covid-19 laika ierobežojumu mazināšanas. Top 5 apdrošināšanas veidi Latvijā pēc parakstīto prēmiju apmēra: Veselības apdrošināšana – 48,2 miljoni eiro (28,2% no tirgus, +13,3%) Dzīvības apdrošināšana – 36,6 miljoni eiro (21,4% no tirgus, +20,8%) KASKO – 25,7 miljoni eiro (15,1% no tirgus, +15,5%) Sauszemes transporta CTA – 21,7 miljoni eiro (12,7% no tirgus, +13,3%) Īpašuma apdrošināšana – 20,9 miljoni eiro (12,2% no tirgus, +12,3%) Top 5 apdrošināšanas veidi Latvijā pēc izmaksāto atlīdzību apmēra: Dzīvības apdrošināšana – 41,9 miljoni eiro (34,4% no tirgus, +94,2%) Veselības apdrošināšana – 22,9 miljoni eiro (18,9% no tirgus, +35,2%) KASKO – 19,9 miljoni eiro (16,4% no tirgus, +26,7%) Sauszemes transporta CTA – 15,2 miljoni eiro (12,5% no tirgus, +9,4%) Īpašuma apdrošināšana – 14,8 miljoni eiro (12,1% no tirgus, -1,9%) Avots: sākotnējie,  SKDS  apkopotie dati par Latvijas Republikā darbojošos 3 riska apdrošinātāju ( Balta ,  Baltijas  Apdrošināšanas Nams un  BTA  Baltic un 5 ārvalstu riska apdrošinātāju filiāļu (Compensa, ERGO, Gjensidige, If Apdrošināšana,  Swedbank  P&C), kā arī 2 dzīvības apdrošinātāju (CBL Life un SEB Life and Pension Baltic SE) un 4 ārvalstu dzīvības apdrošinātāju filiāļu (Compensa Life, ERGO Life, Mandatum Life, Swedbank Life) darbības rezultātiem Latvijas teritorijā.", "link": "https://www.delfi.lv/bizness/37293360/bankas_un_finanses/54333680/strauji-par-40-kapusas-apdrosinasanas-atlidzibas"},
{"title": "BTA Baltijā bruto parakstīto prēmiju apjoms sasniedzis 220,3 milj. eiro", "category": "Finanses", "body": "Apdrošināšanas akciju sabiedrības \" BTA  Baltic Insurance Company\" (BTA) bruto parakstīto apdrošināšanas prēmiju apjoms  Baltijas  valstīs 2021. gadā ir sasniedzis 220,3 milj. eiro, kas ir par 6% vairāk, salīdzinot ar to pašu periodu 2020. gadā. Savukārt atlīdzībās BTA Baltijā 2021. gadā izmaksāja kopumā 134,1 milj. eiro, kas ir par 5% vairāk nekā 2020. gadā. Līdzīgi kā 2020. gadā, arī 2021. gadā apdrošināšanas un kopējās biznesa tendences iezīmēja Covid-19 pandēmija un tās dēļ ieviestie ierobežojumi, raksturo BTA Valdes priekšsēdētājs Volfgangs Štokmaiers (Wolfgang Stockmeyer). “2021. gadā, it īpaši gada otrajā pusgadā, Baltijas ekonomikas un arī Baltijas apdrošināšanas tirgus nonāca uz atveseļošanās ceļa, kas ļāva BTA palielināt klientu skaitu un savus biznesa apjomus, īpaši brīvprātīgajos apdrošināšanas veidos. Līdz ar ekonomikas atlabšanu redzējām arī ievērojamu cenu kāpumu vairākās jomās: pieauga automašīnu rezerves daļu izmaksas, cenas par medicīniskajiem pakalpojumiem, būvniecības izmaksas un tā tālāk. Tas palielināja apdrošināšanas atlīdzību izmaksas un lika rūpīgi analizēt šīs cenu inflācijas ietekmi uz apdrošināšanas pakalpojumu cenām. Tomēr neskatoties uz dažādiem izaicinājumiem 2021. gadā, BTA veiksmīgi sasniedza savus biznesa mērķus,” viņš vērtē. Lietuvā bruto apdrošināšanas prēmiju apjoms sasniedza 112,8 milj. eiro (+9%), savukārt Igaunijā BTA bruto parakstīto prēmiju apmērs bija 26,9 milj. eiro apjomā (+7%). Bruto parakstīto prēmiju apjoms Latvijā pieauga par 1%, salīdzinot ar 2020. gadu, un sasniedza 80,6 milj. eiro. BTA Baltijā 2021. gadā visvairāk bruto prēmijas parakstīja transportlīdzekļu īpašnieku obligātās civiltiesiskās atbildības ( OCTA ) apdrošināšanas veidā – 64,6 milj. eiro, kas ir par 5% mazāk nekā 2020. gadā.  KASKO  apdrošināšanas veidā, kas ir otrajā vietā, tika parakstītas bruto prēmijas 52,4 milj. eiro apmērā un tas ir par 5% vairāk nekā gadu iepriekš. Savukārt nozīmīgākais pieaugums un trešais lielākais veids BTA Baltijas portfelī pēc bruto parakstītajām prēmijām 2021. gadā ir īpašuma apdrošināšanā – 37,3 milj. eiro, kas ir par 20% vairāk nekā 2020. gadā. BTA Latvijā 2021. gadā lielākais apdrošināšanas veids, balstoties uz parakstīto bruto prēmiju rādītājiem, bija veselības apdrošināšana, sasniedzot 21,8 milj. eiro, kas ir par 6% mazāk nekā 2020. gadā. Otrs lielākais veids pagājušajā gadā Latvijā bija īpašuma apdrošināšana, kur parakstītas bruto prēmijas 19,6 milj. eiro vērtībā un tas ir par 22% vairāk nekā gadu iepriekš. Savukārt trešajā vietā 2021. gadā ierindojās KASKO, kurā sasniegs bruto parakstīto apjoms 16,5 milj. eiro apmērā, tādējādi tas ir par 4% vairāk nekā 2020. gadā. OCTA apdrošināšanā bruto parakstīto prēmiju apjoms samazinājās par 11% un sasniedza 2021. gadā 10,4 milj. eiro. BTA Baltijā 2021. gadā izmaksāja atlīdzības 134,1 milj. eiro apmērā, kas ir par 5% vairāk nekā 2020. gada tajā pašā periodā. Vislielākais atlīdzību pieteikumu apjoms bija par OCTA apdrošināšanas gadījumiem 46,3 milj. eiro (+4%) apmērā, kam seko KASKO ar 37,0 milj. eiro (+16%), kā arī veselības apdrošināšana ar 24,5 milj. eiro (+17%). 2021. gadā BTA Baltija peļņa pirms nodokļu samaksas ir 9,6 milj. eiro, par 32% mazāk nekā 2020. gadā. Latvijā peļņa pirms nodokļu nomaksas ir 4,5 milj. eiro, Lietuvā – 8,3 milj. eiro, bet Igaunijā tā cieta zaudējumus 3,2 milj. eiro apmērā. \"BTA Baltic Insurance Company” ir viena no lielākajām apdrošināšanas sabiedrībām Baltijā, kas piedāvā plašu nedzīvības apdrošināšanas pakalpojumu klāstu. BTA Baltijā nodarbina vairāk nekā 1000 darbiniekus. BTA akcionārs ir \"Vienna Insurance Group AG”.", "link": "https://www.delfi.lv/bizness/37293360/bankas_un_finanses/54335854/bta-baltija-bruto-parakstito-premiju-apjoms-sasniedzis-220-3-milj-eiro"},
{"title": "'Intrum' iegādājies daļu 'Danske Bank' Latvijas filiāles kredītportfeļa", "category": "Finanses", "body": "\"Intrum\" un \" Danske Bank \" Latvijā ir noslēguši darījumu, kura ietvaros \"Intrum\" iegādājies daļu no \"Danske Bank\" kredītportfeļa Latvijā, informē \"Intrum\". Kredītportfelis sastāv no nodrošinātām kredītsaistībām, un tajā ietilpst gan kavēti, gan arī nekavēti kredīti. Cesijas rezultātā mainoties kredītu īpašniekam, prasījuma tiesības jau ir nodotas SIA \"Intrum Latvia\", kas uzsācis darbu ar debitoriem. \"Danske Bank\" Latvijas filiāles lēmums pārdot savus kredītportfeļus saistīts ar bankas lēmumu izbeigt darbību Baltijā. Darījuma apjomu un summu puses vienojušās neizpaust. \"\"Intrum\" ne tikai apkalpo dažādus uzņēmumus darbā ar to klientiem un debitoriem, bet arī pats aktīvi investē un iegādājas kredītportfeļus. Šajā ziņā esam vieni no aktīvākajiem spēlētājiem Baltijā, un pagājušais gads investīciju apjoma ziņā mums ir bijis viens no sekmīgākajiem pēdējo 10 gadu laikā. Mums kā starptautiskam un biržā kotētam uzņēmumam ir ļoti strikti iekšējās atbilstības noteikumi, un pirms jebkura kredītportfeļa iegādes veicam rūpīgu un detalizētu aktīvu pārbaudi, tādēļ prieks, ka šis darījums ir noticis,\" teic \"Intrum\" ģenerāldirektore Baltijā Ilva Valeika.", "link": "https://www.delfi.lv/bizness/37293360/bankas_un_finanses/51893763/intrum-iegadajies-dalu-danske-bank-latvijas-filiales-kreditportfela"},
{"title": "'Danske Bank' Latvijas filiāle izslēgta no PVN maksātāju reģistra", "category": "Finanses", "body": "\" Danske Bank \" Latvijas filiāle izslēgta no pievienotās vērtības nodokļa (PVN) maksātāju reģistra, liecina \"Firmas.lv\" informācija. Šā gada janvārī Finanšu un kapitāla tirgus komisijas (FKTK) padome ir sniegusi atļauju \"Danske Bank\" filiālei Latvijā nodot privātpersonu kredītportfeli AS \"Citadele banka\" īpašumā. Savukārt februārī kredītu pārvaldības uzņēmums \"Intrum Latvia\" iegādājās daļu \"Danske Bank\" filiāles Latvijā kredītportfeļa. 2018.gadā banka atzina, ka no 2007.līdz 2015.gadam caur bankas kontiem izplūduši apmēram 200 miljardi eiro, kuru izcelsme ir uzskatāma par aizdomīgu. 2014.gadā Igaunijas finanšu pakalpojumu uzraudzības iestāde paziņoja, ka \"Danske Bank\" Igaunijas filiālē konstatējusi liela mēroga ilgstošus noteikumu par cīņu pret naudas atmazgāšanu pārkāpumus. Pērn februārī banka paziņoja par lēmumu izbeigt bankas darbību Baltijas valstīs un Krievijā. Dažas stundas pirms šī paziņojuma Igaunijas finanšu uzraudzības dienests noteica aizliegumu \"Danske Bank\" darbībai Igaunijā. Dānijas \"Danske Bank\" ir filiāles arī Igaunijā un Lietuvā. \"Danske Bank\" grupas bijušajam vadītājam Tomasam Borgenam izvirzītas sākotnējās apsūdzības saistībā ar naudas atmazgāšanu bankas Igaunijas filiālē. 2018.gada septembrī Borgens atkāpās no \"Danske Bank\" vadītāja amata, jo notika iekšējā izmeklēšana saistībā ar aizdomām par naudas atmazgāšanu.", "link": "https://www.delfi.lv/bizness/37293360/bankas_un_finanses/51928493/danske-bank-latvijas-filiale-izslegta-no-pvn-maksataju-registra"},
{"title": "'Indexo' akciju sākotnējais publiskais piedāvājums sāksies nākamnedēļ", "category": "Finanses", "body": "Piedāvājumā akcijas cena būs 14 eiro. \"Indexo\" piedāvās parakstīties uz 535 000 akciju, tādējādi piesaistot kopumā 7,49 miljonus eiro. Vienas akcijas nominālvērtība ir viens eiro. Akcijas pārdošanas cena - 14 eiro - noteikta atbilstoši \"Indexo\" vērtējumam. Akciju iegādei nebūs minimālā limita, proti, investori varēs iegādāties sākot no vienas akcijas. Atbilstoši \"Indexo\" IPO prospektam, piedāvājums oficiāli tiks slēgts 11. jūlijā plkst.15.30. Ņemot vērā, ka parakstīšanās uzdevumu pieņemšanas laiks var atšķirties atkarībā no investora izvēlētās bankas, \"Indexo\" aicina parakstīšanās uzdevumus iesniegt līdz 11. jūlijam plkst.12. \"Indexo\" IPO akciju privātais piedāvājums (\"Retail Offering\") tiks veikts Latvijā un Igaunijā, dodot iespēju parakstīties uz \"Indexo\" akcijām ikvienam interesentam, kuram būs atvērts vērtspapīru konts kādā no finanšu iestādēm, kas ir \"Nasdaq Riga\" biržas biedrs, atbilstoši IPO prospektā noteiktajam. Lai parakstītos uz akcijām, investoram ir jāiepazīstas ar IPO prospektu un jādod parakstīšanās rīkojums bankā, kurā atvērts vērtspapīru konts. Gadījumā, ja pieprasījums pēc akcijām pārsniegs piedāvājumu, akcijas tiks piešķirtas atbilstoši prospektā atspoguļotajiem akciju sadales (\"allocation\") principiem, piešķirot priekšrocības \"Indexo\" pensiju trešā līmeņa klientiem (privātā piedāvājuma jeb \"Retail Offering\" ietvaros) un esošajiem akcionāriem (akcionāru piedāvājuma jeb \"Shareholder Offering\" ietvaros). Pēc prospektā minētās informācijas, akciju pirmā tirdzniecības diena \"Nasdaq Riga\" varētu būt aptuveni 2022. gada 15. jūlijs. Finanšu un kapitāla tirgus komisija ( FKTK ) otrdien apstiprināja \"Indexo\" IPO prospektu. \"Indexo\" akciju sākotnējā publiskā piedāvājuma mērķis ir piesaistīt investīcijas, lai dibinātu banku. Kompānijas valdes priekšsēdētājs Valdis Siksnis iepriekš skaidroja, ka biržā kotēs ieguldījumu pārvaldes sabiedrības akcijas, savukārt plānotā banka, kuras izveidei \"Indexo\" piesaista līdzekļus, būs tās 100% meitasuzņēmums, kas netiks kotēts biržā. Vienlaikus Siksnis atzina, ka nevar tikt izslēgts arī bankas licences nesaņemšanas risks, kas ir atkarīgs no Eiropas Centrālās bankas lēmuma. Rēķinoties ar šo risku, paredzēts, ka gadījumā, ja divu gadu laikā pēc IPO netiek saņemta bankas licence, visi IPO investori, kuri to vēlēsies, varēs atdot iegādātās akcijas un atgūt naudu. Tāpat ir paredzēts, ka 12 mēnešu laikā pēc IPO divi lielākie \"Indexo\" akcionāri - Siksnis un Henriks Karmo, kuriem vienīgajiem pieder vairāk nekā 5% akciju, - nevarēs pārdot vairāk par 10% no viņiem piederošajām akcijām. Savukārt pārējie esošie akcionāri gada laikā nevarēs pārdot vairāk par 20% no savām akcijām. Ieguldījumu pārvaldes sabiedrība \"Indexo\" tika izveidota 2017. gadā. \"Indexo\" lielākais akcionārs ir SIA \"DVH\", kurai, pēc IPO prospektā minētā, pieder apmēram 22,31% akciju. Kompānijas \"DVH\" īpašnieki ir SIA \"Perfect Match\" (40,97%), kuras vienīgais īpašnieks ir Henriks Karmo, SIA \"VSCAP\" (33,07%), kuras vienīgais īpašnieks ir Siksnis, kā arī SIA \"Dziela\" (11,94%), kuras īpašnieki vienādās daļās ir Kristīne Mūrmane un Druvis Mūrmanis, kā arī SIA \"Crosshill Capital\" (9,92%), kuras īpašnieks ir Toms Kreicbergs, un SIA \"IJ birojs\" (4,1%), kuras vienīgais īpašnieks ir Jānis Buks.", "link": "https://www.delfi.lv/bizness/37293360/bankas_un_finanses/54478242/indexo-akciju-sakotnejais-publiskais-piedavajums-saksies-nakamnedel"},
{"title": "Vai NFT burbulis iezīmē ēras beigas, skaidro 'Nākotnes kapitāls'", "category": "Finanses", "body": "Pērn mākslas tirgus piedzīvoja nepieredzētu notikumu – digitāls mākslas darbs tika nopirkts par 69 miljoniem ASV dolāru. Ja paskatās uz starptautisko mākslas tirgu, kur arābu prinči, oligarhi un tehnoloģiju miljardieri tērē krietni vien lielākas summas, lai uz jahtas varētu izstādīt kādu vecmeistara darbu, tas nav nekas īpašs. Taču autora \"Beeple\" darbs bija digitāls. Tā nebija fiziski taustāma glezna vai statuja, bet gan vieninieku un nullīšu kombinācija, kuras unikalitāti un piederību uzņēmējam Vignešam Sundaresanam garantē NFT sistēma, kas balstās uz kriptovalūtu popularizētās blokķēdes tehnoloģijas pleciem.  Tas \"uzspridzināja\" gan mākslas, gan spekulantu tirgu – daudziem šķita, ka šis ir jaunais \"Bitcoin\", jauns zelta drudzis, kas pirmos laimīgos var padarīt par miljonāriem diennakts laikā. Ar dažiem tā notika, un daži NFT darbi vēl aizvien tiek tirgoti par lielām summām, bet vienlaikus pēdējā gada laikā radās miljoniem darbu, zīmējumu kolekciju un projektu, kas nevar atrast pat vienu pircēju par nieka dažiem dolāriem.  Pēdējo nedēļu kriptovalūtu krīze situāciju ir pasliktinājusi, un mediji vēsta, ka tirdzniecība ar NFT ir krietni palēninājusies un dažviet samazinājusies par 92%. Eksperti skaidro, ka burbulis ir plīsis. Tomēr, kā norāda projekta \"300 latvieši\" viesis Ivars Vilde, tas nebūt nav slikti. Viens no labumiem: tirgus attīrīsies no nekvalitatīviem projektiem, bet labie projekti un tehnoloģijas nekur nepazudīs. Tāpat, viņaprāt, tas ir pilnīgi normāls jauno tehnoloģiju cikls. \"Pats \"Bitcoin\" uzradās 2009. gadā, un pēc tam tirgus līdz 2012. gadam bija nenormāli svārstīgs, tur bija no centiem līdz dolāriem,\" saka Vilde, norādot, ka tas ir normāls process. \"Pagājušajā gadā NFT uzkāpa par vairākiem desmitiem tūkstošu procentu,\" viņš klāsta.", "link": "https://www.delfi.lv/bizness/37293360/bankas_un_finanses/54381382/vai-nft-burbulis-iezime-eras-beigas-skaidro-nakotnes-kapitals"},
{"title": "FKTK izstrādājusi ieteikumus klientu neklātienes identifikācijai", "category": "Finanses", "body": "Finanšu un kapitāla tirgus komisija  ( FKTK ) ir izstrādājusi \"Ieteikumus klientu neklātienes identifikācijai\" ar mērķi sniegt finanšu iestādēm skaidrojumu par klienta neklātienes identifikācijas procesu un saistošajām prasībām, tādējādi palīdzot iestādēm pārvaldīt ar neklātienes identifikāciju specifiski saistītos riskus un veicinot plašāku atbilstošas neklātienes identifikācijas izmantošanu klientu izpētes procesā. Ieteikumi sagatavoti, apkopojot FKTK finanšu un kapitāla tirgus dalībnieku uzraudzības procesā konstatēto saistībā ar klienta neklātienes identifikācijas veikšanu, kā arī ārvalstu organizāciju ieteikumus. Ieteikumu mērķis ir skaidrot finanšu iestādēm neklātienes identifikācijas procesu un stiprināt neklātienes identifikācijas veikšanu, tostarp, sniedzot atbilstošus piemērus. Ieteikumi izstrādāti, ņemot vērā uz risku balstītu pieeju un atbilstošus klientu izpētes īstenojamos pasākumus, tādējādi nākotnē novēršot finanšu iestāžu iesaistīšanu noziedzīgi iegūtu līdzekļu legalizācijā un terorisma un proliferācijas finansēšanā, kā arī šādu darbību mēģinājumā. Piemērojot ieteikumus, sagaidāms, ka iestādes varēs efektīvāk veikt klientu neklātienes identifikāciju, risināt ar to saistītās problēmsituācijas, kā arī apzināt un pārvaldīt ar šo procesu saistītos riskus. Ieteikumi šodien  publicēti Latvijas Republikas oficiālajā izdevumā \"Latvijas Vēstnesis\" .", "link": "https://www.delfi.lv/bizness/37293360/bankas_un_finanses/54087944/fktk-izstradajusi-ieteikumus-klientu-neklatienes-identifikacijai"},
{"title": "Aicina uzmanīties no krāpnieciskiem gadījumiem digitālajā vidē", "category": "Finanses", "body": "Daudzas ikdienas darbības šobrīd ieteicams veikt attālināti – tostarp arī ar finansēm saistītus uzdevumus, piemēram, rēķinu apmaksu internetbankā, iepirkšanos tiešsaistē vai saziņu ar banku. Bankas “ Luminor ” krāpšanas novēršanas eksperts brīdina, ka šo situāciju var izmantot arī krāpnieciskos nolūkos, tāpēc ir svarīgi ievērot digitālās drošības pamatprincipus un neuzķerties uz viltus zvaniem un piedāvājumiem. \"Lai pēc iespējas samazinātu nepieciešamību apmeklēt publiskas vietas, plašās digitālo pakalpojumu iespējas vēl aktīvāk izmanto tie, kas to darīja arī ikdienā, bet daudzi, apstākļu spiesti, tikai tagad sāk apgūt digitālās prasmes,\" saka \"Luminor\" vecākais krāpšanas novēršanas eksperts Anrijs Šmits. Viņš uzsver, ka ir svarīgi ne tikai tehniski iemācīties izmantot digitālos rīkus, bet arī apzināties riskus, kas saistīti ar finanšu drošību digitālajā vidē, un zināt, kā rīkoties un kur vērsties šaubīgās situācijās. Uzdodoties par bankas pārstāvjiem, krāpnieki var censties internetā, caur e-pastu, caur sociālajiem tīkliem vai pa telefonu no klienta izvilināt sensitīvus datus – vārdu, uzvārdu, personas kodu, dzīvesvietas adresi, internetbankas pieejas, maksājumu kartes informāciju, pin kodus un citus datus, kas var dot tiem piekļuvi klienta finanšu līdzekļiem. \"Luminor\" bankas eksperts atgādina, ka, ja banka veic saziņu ar tās klientu, tā nekādā gadījumā nepieprasīs izpaust internetbankas lietotājvārdu un paroli; kodu kartes vai kalkulatora pilnos numurus; kartes numuru; kartes derīguma termiņu; PIN kodu; CVV2 kodu jeb trīs ciparu kodu, kas atrodas kartes aizmugurē baltā laukumā, blakus parakstam. Jāatceras, ka banka nekad nesūtīs īsziņu vai e-pastu ar lūgumu atjaunot savu paroli vai PIN kodus. Ja ziņā ir iekļauta jebkāda saite, pirms klikšķināt uz tās, vienmēr jāpārliecinās, vai tā sakrīt ar oficiālo vietnes adresi. Šaubu gadījumā jāsazinās ar banku pa diennakts uzziņu tālruni. Ja cilvēks ir karantīnā un uztic pārtikas pirkšanu kādam citam, nekādā gadījumā nedrīkst dot viņam vai viņai savu bankas karti un PIN kodu. Visdrošāk būs, ja cilvēkam, kas palīdz, pārskaitīs naudas summu par pirkumiem, izmantojot internetbanku vai mobilo lietotni, vai cilvēks pats veiks pirkumu ar karti veikala mājaslapā. Šobrīd daudzi ļoti aktīvi izmanto iespēju iepirkties internetā, taču krāpnieki to var izmantot, lai radītu viltus interneta veikalus. Tādos visbiežāk būs neticami lētas cenas, mājaslapa var strādāt ar kļūdām (nedarbojas atsevišķas pogas, nevar atvērt saites), tai var trūkt kontaktu sadaļas un par to nevar atrast informāciju citos avotos. Smart-ID lietotne ir ērts un ātrs veids, kā pieslēgties un apstiprināt maksājumus savā internetbankā, taču arī tas prasa zināmu piesardzību. \"Luminor\" eksperts atgādina, kas jāatceras, izmantojot Smart-ID: \"Neatklāj nevienam savus PIN kodus un darījumus Smart-ID lietotnē apstiprini tikai tad, ja pats esi iniciējis šo darbību internetbankā vai mobilajā bankā. Ja pēkšņi lietotne prasa ievadīt PIN kodu, lai gan pats tobrīd ar Smart-ID nekur nemēģini pieslēgties, tad nekādā gadījumā šo kodu neievadi! Tāpat vienmēr pārliecinies, ka internetbankā vai mobilajā bankā esošais Smart-ID drošības kods sakrīt ar Smart-ID lietotnē redzamo kodu.\" Ja tomēr ir aizdomas, ka nauda ir pārskaitīta krāpniekam, vai kredītkartes, internetbankas dati ir iedoti neuzticamam pārdevējam, pēc iespējas ātrāk par to jāziņo savai bankai. Ja pazaudēta bankas karte vai tā nonākusi nepareizās rokās, nekavējoties jābloķē tā savā internetbankā.", "link": "https://www.delfi.lv/bizness/37293360/bankas_un_finanses/53681563/aicina-uzmanities-no-krapnieciskiem-gadijumiem-digitalaja-vide"},
{"title": "FM atceļ LTAB lēmumu par iestāšanās naudu 'Balcia' 106 911 eiro apmērā", "category": "Finanses", "body": "Finanšu ministrija  16. maijā lēma atcelt Latvijas Transportlīdzekļu apdrošinātāju biroja ( LTAB ) 2022. gada 27. janvāra lēmumu, ar kuru \"Balcia Insurance SE\" tika uzlikts par pienākumu līdz 7. februārim samaksāt iestāšanās naudu 106 911 eiro apmērā. Tāpat ministrija atzina par pretttiesisku arī iepriekšējo, šobrīd jau spēku zaudējušo LTAB lēmumu par iestāšanās naudas apmaksu 137 639 eiro apmērā. LTAB nav tiesīgs apstrīdēt minēto Finanšu ministrijas pieņemto lēmumu, informē \"Balcia Insurance SE\". \"Augsta iestāšanās maksa mazina konkurenci, un te zaudētāji ir auto vadītāji. Panākot labvēlīgu lēmumu, esam nolēmuši ietaupīto iestāšanas maksu pilnā apjomā atgriezt auto vadītājiem  OCTA  pirkuma brīdī. Taču vienlaikus jāuzsver, ka visas iesaistītās puses būtu varējušas ietaupīt daudz resursu un nervu, ja vien laikus būtu pieņemti visi nepieciešamie lēmumi. Ir iztērētas 374 dienas, liels administratīvais resurss, iesaistītas sešas iestādes un sagatavoti vairāk nekā 90 dokumentu lietā, kur jau sākotnēji \"Balcia Insurance SE\" norādīja uz lēmumu neatbilstību normatīviem,\" uzsver \"Balcia Insurance SE\" valdes priekšsēdētājs Jānis Lucaus. Viņš atgādina, ka ir pagājuši gandrīz divdesmit gadi kopš Latvijas valsts pārvaldes sistēmā tika ieviests labas pārvaldības princips. Cita starpā tas nozīmē arī tiesiskuma principa ievērošanu, valsts pārvaldes efektivizāciju un pārdomātu risku vadību. Taču realitātē cīņa pret nepamatotiem, normatīvajos aktos neparedzētiem maksājumiem uzskatāmi parādīja valsts pārvaldes darba neefektivitāti un nepieciešamību pēc straujiem uzlabojumiem. Jau iepriekš vēstīts, transportlīdzekļu īpašnieku obligātās civiltiesiskās apdrošināšanas (OCTA) norēķinu sistēmas un Garantijas fonda turētājs - LTAB – darbojas kā privāta biedrība un jauniem biedriem izvirza tādus iestāšanās noteikumus, kas ir pretrunā esošajam normatīvajam regulējumam. Proti, Sauszemes transportlīdzekļu īpašnieku OCTA likums paredz, ka lai apdrošināšanas sabiedrība varētu sniegt OCTA pakalpojumus Latvijas iedzīvotājiem, tai ir jāsaņem  Finanšu un kapitāla tirgus komisijas  licence, jākļūst LTAB biedru un jāveic iemaksa Garantijas fondā (patlaban tie ir 7000 eiro). Tā neviens normatīvais akts nepiešķir LTAB tiesības pieprasīt iestāšanās maksu no jauna tirgus dalībnieka, kuram ir obligāts pienākums kļūt par biroja biedru. Taču \"Balcia Insurance SE\" papildu likumā noteiktajiem maksājumiem tika pieprasīta iestāšanās maksa, kas sākotnēji tika noteikta 176 730 eiro apmērā. Vēlāk tā tika samazināta līdz 106 911 eiro. Pētot radušos situāciju, atklājās, ka 2004. gadā nodalot publisko funkciju no Finanšu ministrijas un nododot to LTAB, ir pieļautas kļūdas, proti, transportlīdzekļu īpašnieku interesēm atbilstoša obligātās civiltiesiskās apdrošināšanas tirgus uzraudzība ir apgrūtināta, bet par nozari atbildīgajai Finanšu ministrijai nav daudz reālu iespēju ātri ietekmēt biroja rīcību. Lai izveidojušos nepieņemamo situāciju atrisinātu tiesiski korektā veidā, \"Balcia Insurance SE\" uzrunāja atbildīgās institūcijas – Finanšu ministriju, Tieslietu ministriju, Konkurences padomi, u.c. Taču kļūdu novēršana OCTA likumā un valsts pārvaldes uzdevuma deleģējumā, kas acīmredzami apgrūtina jaunu dalībnieku ienākšanu tirgū, ir ārkārtīgi gausa. Tādēļ, iebilstot pret šo negodprātīgo un normatīvajiem aktiem neatbilstošo praksi, apdrošināšanas sabiedrība Administratīvajā rajona tiesā iesniedza pieteikumu par LTAB lēmuma par iestāšanās naudas noteikšanu atcelšanu un radušos zaudējumu kompensēšanu. \"Balcia\" valdes priekšsēdētājs arī informē, ka uzņēmums ir apņēmies ietaupītos līdzekļus 106 911 eiro apmērā, kas nebūs jāmaksā kā LTAB iestāšanās maksa, novirzīs OCTA pircējiem piemērojot atlaidi, kas būs vērtīgs ieguvums apstākļos, kad aug OCTA cenas. Latvijas Transportlīdzekļu apdrošinātāju biroja biedri patlaban ir astoņas apdrošināšanas sabiedrības: AAS \" BTA  Baltic Insurance Company\", \" Ergo  Insurance\" Latvijas filiāle, AAS \" Balta \", \"Gjensidige\" Latvijas filiāle, \"Compensa Vienna Insurance group\" Latvijas filiāle, \" Swedbank  P&C Insurance\" Latvijas filiāle, \"If P&C Insurance\" Latvijas filiāle, AAS \"Baltijas apdrošināšanas nams\".", "link": "https://www.delfi.lv/bizness/37293360/bankas_un_finanses/54356880/fm-atcel-ltab-lemumu-par-iestasanas-naudu-balcia-106-911-eiro-apmera"},
{"title": "Krievijas uzņēmumu akcijas zaudējušas 180 miljardu vērtības; rublis pieredz vēsturisku kritumu", "category": "Finanses", "body": "\"Bloomberg\" vēsta, ka investori ir sajutuši paniku un Krievijas uzņēmumu akcijas ir smagi cietušas. Savukārt \"Reuters\" raksta, ka vēsturisku kritumu pieredzējis arī rublis. Karadarbības pirmajās stundās Krievijas valūta kritās vērtībā par 8%. Akciju tirgi arī asi reaģējuši uz kara sākšanos un, kā lēš analītiķi, tie ir zaudējuši 180 miljardus akciju vērtībā. Mediji vēsta, ka Krievijas centrālā banka ceturtdien paziņoja, ka veiks intervences pasākumus ārvalstu valūtas tirgū, ņemot vērā Krievijas rubļa vērtības samazināšanos līdz rekordzemam līmenim un kritumu Maskavas akciju biržā. \"Lai stabilizētu situāciju finanšu tirgū, Krievijas centrālā banka nolēmusi sākt intervenci ārvalstu valūtas tirgū,\" norāda banka. Šie pasākumi paredzēti, lai Krievijas banku sektoram nodrošinātu papildu likviditāti, skaidro centrālā banka. Banka piebilda, ka tai un citām finanšu institūcijām ir skaidri rīcības plāni jebkādam iespējamam scenārijam. Krievijas biržas indekss MOEX ceturtdien tirdzniecību sāka ar 13,97% kritumu, bet RTS indekss nokrities par 20,16%. Jāmin gan, ka kopumā akciju tirgi ir turpinājuši vērtības kritumu.", "link": "https://www.delfi.lv/bizness/37293360/bankas_un_finanses/54091806/krievijas-uznemumu-akcijas-zaudejusas-180-miljardu-vertibas-rublis-pieredz-vesturisku-kritumu"},
{"title": "Augot kriptovalūtu popularitātei, parādīsies aizvien viltīgākas krāpšanas shēmas", "category": "Finanses", "body": "Kriptovalūtu un blokķēžu jomā izmantoto augsto tehnoloģiju raksturs piesaistīs augstas kvalifikācijas krāpniekus, kuri spēj īstenot sistēmu uzlaušanu un shēmas \"olimpiskā līmenī\", viņš uzsvēris blokķēdes kompānijas \"Light Node Media\" rīkotajā paneļdiskusijā. Kā piemēru viņš minēja neseno krāpniecības shēmu \"Squid Game\", ar kuras palīdzību investoriem tika izplatīts jauns  kriptovalūtas  žetons \"Squid\", taču ar to saistītā aizraujošā tiešsaistes spēle patiesībā izrādījās samudžināta krāpniecības shēma. Investori stāsta, ka spēles veidotāji pazuda pēc tam, kad kriptovalūtas vērtība būtiski pieauga, iegūstot vairāk nekā 3 miljonus ASV dolāru. Eksperti iesaka, ka ir prātīgi kriptovalūtās turēt aptuveni 5% no kopējā ieguldījumu portfeļa, jo kriptovalūtu cenas katru dienu piedzīvo svārstības, un vajadzētu ieguldīt tik, cik nebūtu žēl zaudēt, ja tirgus pilnībā sabruktu. Kriptoinvestīcijām nevajadzētu arī ietekmēt citas finanšu prioritātes, un tās nevajadzētu plānot piemēram, uzkrājumiem ārkārtas situācijām, kredītu atmaksai vai pensiju uzkrājumiem un šiem mērķiem izmantot tradicionālas investīciju stratēģijas, raksta \"The Time\".", "link": "https://www.delfi.lv/bizness/37293360/bankas_un_finanses/53771367/augot-kriptovalutu-popularitatei-paradisies-aizvien-viltigakas-krapsanas-shemas"},
{"title": "'Trasta komercbankas' administrators pērn atguvis kopumā 8,8 miljonus", "category": "Finanses", "body": "Likvidējamās \" Trasta komercbankas \" administrators pagājušajā gadā atguvis kopumā 8,802 miljonus eiro, kas ir 65 reizes vairāk nekā 2020.gadā, liecina oficiālajā izdevumā \"Latvijas Vēstnesis\" publicētais pārskats. Vienlaikus \"Trasta komercbankas\" maksātnespējas procesa izdevumi pagājušajā gadā salīdzinājumā ar 2020.gadu pieauguši divas reizes, veidojot 3,128 miljonus eiro. Tādējādi kopš 2016.gada 14.marta, kad banka tika atzīta par likvidējamu, \"Trasta komercbankas\" administrators ir atguvis kopumā 151,619 miljonus eiro, tostarp 2016.gadā tika atgūti 111,942 miljoni eiro, 2017.gadā - 25,879 miljoni eiro, 2018.gadā - 2,973 miljoni eiro, 2019.gadā - 1,887 miljoni eiro, bet 2020.gadā - 135 512 eiro. Savukārt maksātnespējas procesa izdevumi kopš banka atzīta par likvidējamu veido kopumā 26,26 miljonus eiro, tostarp 2016.gadā bankas maksātnespējas procesa izdevumi bija 10,927 miljonu eiro apmērā, 2017.gadā - 7,264 miljonu eiro apmērā, 2018.gadā - 1,683 miljonu eiro apmērā, 2019.gadā - 1,726 miljonu eiro apmērā, bet 2020.gadā - 1,532 miljonu eiro apmērā. 2021. gada decembrī, tāpat kā novembrī, \"Trasta komercbankas\" administrators aktīvus nav atguvis. Vienlaikus bankas maksātnespējas procesa izdevumi decembrī veidoja 14 632 eiro, tostarp visi izdevumi bija saistīti ar nepieciešamajiem izdevumiem kredītiestādes mantas uzturēšanai un nepieciešamo darba telpu uzturēšanai maksātnespējas procesa laikā. Pārskats arī liecina, ka garantētie noguldījumi bankā 2021.gada 31.decembrī, tāpat kā 2020.gada 31.decembrī, bija 3,6 miljonu eiro apmērā. Savukārt citi noguldījumi pagājušā gada beigās \"Trasta komercbankā\" bija 43,128 miljonu eiro apmērā. Vienlaikus bankas pakārtotās saistības decembra beigās veidoja 24,456 miljonus eiro, bet bankas emitēto parāda vērtspapīru apmērs bija 10,087 miljoni eiro. \"Trasta komercbankas\" pārdošanai paredzētā īpašuma vērtība decembra beigās bija 1,836 miljoni eiro, prasības uz pieprasījumu pret kredītiestādēm bija 10,657 miljonu eiro apmērā, bet kredītos banka bija izsniegusi 570 503 eiro. Kopumā \"Trasta komercbankas\" aktīvi pagājušā gada beigās bija 13,124 miljonu eiro apmērā. Savukārt bankas kapitāls un rezerves 2021.gada beigās bija negatīvs - mīnus 68,876 miljoni eiro. LETA jau vēstīja, ka  Eiropas Centrālā banka , pēc  Finanšu un kapitāla tirgus komisijas  ( FKTK ) ierosinājuma, no 2016.gada 4.marta anulēja \"Trasta komercbankai\" izsniegto licenci, ņemot vērā, ka banka ilgstoši pieļāva nopietnus pārkāpumus vairākās svarīgās bankas darbības jomās. Tāpat tika ņemts vērā FKTK kā Latvijas Noregulējuma iestādes izvērtējums, ka bankai nav iespējams piemērot noregulējumu jeb glābt to sabiedrības interesēs. \"Trasta komercbanku\" par likvidējamu Rīgas pilsētas Vidzemes priekšpilsētas tiesa atzina 2016.gada 14.martā. Savukārt 2017.gada 10.maijā \"Trasta komercbanka\" tika pasludināta par maksātnespējīgu un sākta bankas bankrota procedūra. Par bankas maksātnespējas administratoru sākotnēji tika iecelts Ilmārs Krūms, taču ar Rīgas pilsētas Vidzemes priekšpilsētas tiesas 2017.gada 19.jūnija lēmumu viņš tika atcelts no šo pienākumu pildīšanas. Viņa vietā tiesa bankas maksātnespējas procesa administratora amatā iecēla Armandu Rasu. FKTK 2017.gada maijā vērsās tiesā ar pieteikumu par Krūma atcelšanu no administratora pienākumu pildīšanas, jo konstatēja, ka \"Trasta komercbankas\" administrators neatbilst Kredītiestāžu likuma noteiktajām prasībām, kā arī konstatēja tādu administratora rīcību, kas, FKTK vērtējumā, bija uzskatāma par ļaunprātīgu.", "link": "https://www.delfi.lv/bizness/37293360/bankas_un_finanses/53946213/trasta-komercbankas-administrators-pern-atguvis-kopuma-8-8-miljonus"},
{"title": "Pieredze ar 'Bitcoin' – peļņa, zaudējumi un krāpnieku ķetnas", "category": "Finanses", "body": "Latvijā ar kriptovalūtu saistītu finanšu produktu piedāvājums pēdējo gadu laikā ir pieaudzis, taču nākas saskarties arī ar krāpniecības gadījumiem, liecina Finanšu un kapitāla tirgus komisijas informācija. Savukārt investēt \"Bitcoin\" nav tik vienkārši – nav ne tikai iespējams paredzēt cenas svārstības, bet iespējams zaudēt arī naudu ieguldījumu platformās, liecina kāda \"Delfi\" uzrunāta ieguldītāja pieredze. Portāls arī skaidroja, kā veicas \"Bitcoin\" maiņas automātu biznesam Latvijā, kādas bija ieceres un kādi izrādījās galvenie šķēršļi. Saistībā ar \"Bitcoin\" norēķiniem \"Delfi\" uzrunāja aviokompāniju \"AirBaltic\", kas pirms vairākiem gadiem sāka pieņemt \"Bitcoin\" apmaiņā pret lidojumiem; bija klienti, kas šo iespēju izmantoja. Oskars (vārds mainīts) strādā algotu biroja darbu, taču seko līdzi arī norisēm finanšu tirgos. Pēc 2009. gada finanšu krīzes viņš nedaudz paniekojies, tirgojoties ar akcijām un valūtām, taču laika un resursu trūkuma dēļ šo nodarbi toreiz pametis. 2017. gada sākumā viņš kopā ar kolēģi nolēmis izmēģināt laimi kriptovalūtu tirgos – tolaik \"Bitcoin\" maksājis ap 1000 dolāriem. Baidoties zaudēt naudu, viņš vairākus tūkstošus dolāru izvietojis vairākās platformās.", "link": "https://www.delfi.lv/bizness/37293360/bankas_un_finanses/52896365/pieredze-ar-bitcoin-pelna-zaudejumi-un-krapnieku-ketnas"},
{"title": "Šķēle un Šlesers vēlas kļūt par baņķieriem un nopirkt banku", "category": "Finanses", "body": "Ekspolitiķi un biznesmeņi  Andris Šķēle  un  Ainārs Šlesers  vēlas kļūt par baņķieriem un grasās pirkt pašmāju AS \"Meridian Trade Bank\", svētdien ziņoja TV3 raidījums \"Nekā personīga\". Pagājušajā piektdienā potenciālie bankas investori oficiāli vērsušies Finanšu un kapitāla tirgus komisijā (FKTK). Pēc darījuma banka specializēsies industriālu uzņēmumu kreditēšanā, nosaukumu mainot uz \"Industra\". Kā atgādina raidījums, pēc 2008. gada pasaules finanšu krīzes valstis vienojās palielināt banku kapitāla pietiekamības prasības. Tas nozīmē, ka pašiem īpašniekiem bankās jāiegulda lielāku drošības spilvenu, lai tās varētu pārdzīvot krīzes. Plānots, ka jaunās prasības spēkā stāsies pēc diviem gadiem, un jau šobrīd bankas prognozē, ka daudzām tās izpildīt nebūs pa spēkam. Kapitāla nepietiekamība bija viens no iemesliem, kādēļ Finanšu un kapitāla tirgus komisija apturēja \"PNB Bankas\" darbību, bet palielināt kapitālu uzraugi liek arī citām bankām. Piemēram, \"Meridian Trade Bank\" ir viena no Latvijas mazākajām un vecākajām kredītiestādēm, kurai patlaban ir viszemākais kapitāla pietiekamības rādītājs. Tai līdz šī gada beigām jāatrod finanšu investors, pretējā gadījumā bankā nebūs pietiekami daudz naudas, lai tā turpinātu darbu. Kā izpētījis raidījums, \"Meridian Trade Bank\" izdevies atrast pat vairākus investorus, no kuriem lielākais ir Šķēlem un Šleseram piederošs uzņēmums. Banku uzrauga prasību izpildīšanai bankā jāiegulda ap desmit miljoniem eiro. Pretējā gadījumā FKTK var lemt par bankas licences apturēšanu. Pārdot savas akcijas gatavi arī citi bankas mazie akcionāri. \"Nekā personīga\" zināms, ka būtisku daļu no nepieciešamās summas gatavi ieguldīt ekspolitiķi Andris Šķēle un Ainārs Šlesers caur kopīgo uzņēmumu \"MCH Investīcijas\". Tas ir lielākais \"Rīgas tirdzniecības ostas\" īpašnieks un pagājušajā gadā guvis 9,5 miljonu eiro tīro peļņu. Kā atgādina raidījums, miljardieru Rotenbergu ģimene ir viena no tuvākajiem Krievijas prezidenta Vladimira Putina draugiem. Viņi 2006. gadā nopirka banku Latvijā - tā bija \"Skonto\" grupas uzņēmējiem piederošā \"Multibanka\". Tobrīd banka bija uz bankrota sliekšņa ASV sankciju draudu dēļ par naudas atmazgāšanu. Rotenbergi \"Multibanku\" pārsauca par \"SMP Bank\" un draudzība ar Putinu Rotenbergiem ļāva pelnīt arī Latvijā - Krievija Latvijā dzīvojošajām militārpersonām pensijas sāka maksāt caur šo banku un turpina darīt to joprojām. Pēc Krimas aneksijas Eiropas Savienība Akādiju Rotenbergu iekļāva sankciju sarakstā. Lai Latvijas \"SMP bank\" varētu turpināt strādāt, akcijas pārņēma \"SMP bankas\" menedžments. Tā atkal tika pie jauna vārda - \"Meridian Trade Bank\". Pie visiem īpašniekiem 22 gadus banku vadīja Svetlana Dzene. Gandrīz tikpat ilgi padomē strādāja viņas dzīvesbiedrs Andris Dzenis un pēc Rotenbergu aiziešanas Dzenes ģimene ar 37% bija lielākie akcionāri. Šajā laikā banka par tai neizdevīgiem nosacījumiem finansējusi Dzeņu īpašumus un par to Finanšu un kapitāla tirgus komisija \"Meridian Trade Bank\" pirms diviem gadiem sodīja un lika maksāt 900 tūkstošus eiro. Akcionāri Dzeņus no bankas amatiem izmeta un vērsās policijā, atgādina raidījums. Pārējo investīciju daļu ieguldīt sola vairāki tranzītbiznesa uzņēmēji un \"Meridian Trade Bank\" padomes priekšsēdētājs Jurijs Adamovičs. Pēc \"Parex\" sadalīšanas labajos un sliktajos aktīvos viņš izveidojis putnu fermu Alūksnē, bet \"Meridian Trade Bank\" nonāca, nopērkot akcijas no tranzītbiznesa uzņēmēja Mihaila Gaņeva. Gaņevs savulaik ziedoja Šlesera un Šķēles partijai \"Par labu Latviju\". Adamovičs ar 5000 eiro atbalstījis \"KPV LV\". Tiesa, Rīgas ostā strādājošie uzņēmēji neesot vienīgie, kas vēl saredz potenciālu banku biznesā. Neoficiāli zināms, ka jaunas bankas veidošanu apsver arī ieguldījumu pārvaldītāja \"Indexo\" īpašnieki.", "link": "https://www.delfi.lv/bizness/37293360/bankas_un_finanses/51664033/skele-un-slesers-velas-klut-par-bankieriem-un-nopirkt-banku"},
{"title": "'Bitcoin' kā amerikāņu kalniņi – vai vērts riskēt?", "category": "Finanses", "body": "Pēdējo mēnešu laikā uzmanību izpelnījusies pasaules lielākā kriptovalūta \" Bitcoin \", kuras cenas izmaiņas līdzinās amerikāņu kalniņiem – vienā dienā pieaugot līdz rekordaugstam līmenim, bet jau nākamajā – strauji nokrītot un dzēšot būtisku ieguldījumu daļu, īpaši tiem, kuri, cerot uz laimīgo lozi, ieguldījuši visus savus uzkrājumus. \"Bitcoin\" ir lielākā no vairāk nekā 4000 kriptovalūtām pasaulē, un periodiski (parasti brīžos, kad tā sāk strauju augšupeju) tai seko līdzi pat cilvēki, kam nav nekādas nojausmas un ikdienas intereses par finanšu tirgus ieguldīšanas principiem un analīzi. Jau 2017. gadā, kad kriptovalūtas cena sāka strauju augšupeju, daudzi metās iekšā tirgū, taču daudzu analītiķu prognozes un brīdinājumi piepildījās un \"Bitcoin\" cena ātri vien mainīja virzienu un strauji nogāzās, būtiski samazinot daudzu ieguldīto līdzekļu vērtību. Šis gads nāca ar līdzīgām tendencēm, \"Bitcoin\" vērtībai gada sākumā strauji pieaugot. Pēdējo nedēļu laikā \"Bitcoin\" piedzīvojis mežonīgas svārstības, palielinoties līdz rekordaugstam līmenim un pēc tam, dažas dienas vēlāk kriptovalūtu tirgum zaudējot vairākus simtus miljardu dolāru.", "link": "https://www.delfi.lv/bizness/37293360/bankas_un_finanses/52893007/bitcoin-ka-amerikanu-kalnini-vai-verts-risket"},
{"title": "Ar oligarhiem saistīto uzņēmumu menedžeri iesaistās Latvijas banku biznesā", "category": "Finanses", "body": "Banka norāda, ka iemaksas \"Industra\" kapitālā ir veikuši divi investori – SIA \"J.A. Investment Holding\" īpašnieks Jurijs Adamovičs, kurš nodrošināja 64% no veiktā septiņu miljonu eiro ieguldījuma, un SIA \"HPI 2\" īpašnieki Ralfs Kļaviņš un Andis Kļaviņš, attiecīgi iemaksājot 36% no ieguldījuma. \"HPI 2\" patiesie labuma guvēji ir Andis Kļaviņš un Ralfs Kļaviņš, liecina Uzņēmumu reģistra dati. \"HPI 2\" reģistrēta vien 2019. gada decembrī un tās pamatkapitāls ir 2,8 tūkstoši eiro, liecina \"Crediweb\" dati. Andis Kļaviņš ir patiesais labuma guvējs 13 uzņēmumos, kā arī ieņem amatus 11 uzņēmumos. Viens no tiem ir padomes loceklis \"Rīgas Tirdzniecības ostā\", kas publiskajā telpā tiek saistīta ar bijušo politiķu Andra Šķēles un Aināra Šlesera ģimenēm. Jānorāda, ka \"Rīgas Tirdzniecības ostai\" joprojām nav norādīti patiesie labuma guvēji, liecina \"Crediweb\" dati. Viens no \"Rīgas Tirdzniecības ostas\" īpašniekiem ir uzņēmums \"Latmorporttrans\", kura valdē darbojas Andis Kļaviņš. Ralfs Kļaviņš ieņem amatus 15 uzņēmumos, piemēram, \"Rīgas Tirdzniecības ostā\", SIA \"Skonto metāls\", AS \"Žurnāli un Diena\", SIA \"Poligrāfijas grupa Mūkusala\" u.c. Savukārt Jurijs Adamovičs kā patiesais labuma guvējs ir norādīts septiņos uzņēmumos, tai skaitā \"Alūksnes putnu fermā\" un \"Baltic New Technologies\", liecina \"Crediweb\" dati. Jāatgādina, ka 2014. gadā  Ministru kabinets  nolēma piešķirt nodokļu atlaides \"Baltic New Technologies\" līdz 91,9 miljoniem eiro par iespējamām investīcijām 420 miljonu eiro apmērā naftas ķīmijas rūpnīcā Ventspilī. Ministru kabineta rīkojums Nr. 278 pieejams  šeit . Banka norāda, ka investīciju piesaiste ir pirmais solis bankas kapitāla stiprināšanas plānā, kas ļaus īstenot \"Industra\" stratēģiju, fokusējoties uz Latvijas mazo un vidējo uzņēmumu kreditēšanu. \"Spēcīga kapitāla bāze kalpos par pamatu mūsu izstrādātā biznesa modeļa ieviešanai. Šī gada pirmajā pusgadā plānojam mērķtiecīgi turpināt bankas kapitāla stiprināšanu. \"Industra\" ambīcija ir vidējā termiņā kļūt par \"pirmās izvēles\" banku Latvijas mazajiem un vidējiem uzņēmumiem,\" teic \"Industra\" akcionārs un padomes priekšsēdētājs Jurijs Adamovičs. \"Ieguldīt \"Industra\" nolēmām, jo saredzam tirgū nišu \"vietējā kapitāla banka vietējam biznesam\", un redzam, ka bankas vadība un pārējie akcionāri ir gatavi fokusēti strādāt, lai \"Industra\" kļūtu par vadošo spēlētāju savā nišā,\" paziņojuma medijiem norāda \"HPI 2\" valdes loceklis Andis Kļaviņš. AS \"Industra Bank\" ir 1994. gadā dibināta Latvijas kredītiestāde ar 13 norēķinu centriem Latvijā un filiāli Lietuvā. Bankai ir vairāk nekā 30 tūkstoši klientu. 2020. gada janvārī banka mainīja nosaukumu no \"Meridian Trade Bank\" uz \"Industra Bank\". Informācija bankas mājaslapā liecina, ka tās lielākā īpašniece ir Nataļja Podgorbunskiha ar 32,93%, savukārt otrais lielākais akcionārs ir pati \"Industra bank\" ar 27,06%. \"Crediweb\" dati liecina, ka vienīgā patiesā labuma guvēja ir Nataļja Podgorbunskiha. Jau ziņots, ka TV 3 raidījums \"Nekā personīga\" pērnā gada nogalē ziņoja, ka ekspolitiķi un biznesmeņi Andris Šķēle un Ainārs Šlesers vēlas kļūt par baņķieriem un grasās pirkt \"Meridian Trade Bank\". Abi kungi šādu ieceri publiski nav komentējuši. Kā ziņots, Krievijas miljardieru Rotenbergu ģimene 2006. gadā nopirka \"Skonto\" grupas uzņēmējiem piederošo \"Multibanku\". Tobrīd banka bija uz bankrota sliekšņa ASV sankciju draudu dēļ par naudas atmazgāšanu. Rotenbergi \"Multibanku\" pārsauca par \"SMP Bank\" un draudzība ar Vladimiru Putinu Rotenbergiem ļāva pelnīt arī Latvijā - Krievija Latvijā dzīvojošajām militārpersonām pensijas sāka maksāt caur šo banku un turpina darīt to joprojām. Pēc Krimas aneksijas Eiropas Savienība Akādiju Rotenbergu iekļāva sankciju sarakstā. Lai Latvijas \"SMP bank\" varētu turpināt strādāt, akcijas pārņēma \"SMP bankas\" menedžments. Tā atkal tika pie jauna vārda - \"Meridian Trade Bank\". Pie visiem īpašniekiem 22 gadus banku vadīja Svetlana Dzene. Gandrīz tikpat ilgi padomē strādāja viņas dzīvesbiedrs Andris Dzenis un pēc Rotenbergu aiziešanas Dzenes ģimene ar 37% bija lielākie akcionāri. Šajā laikā banka par tai neizdevīgiem nosacījumiem finansējusi Dzeņu īpašumus un par to Finanšu un kapitāla tirgus komisija \"Meridian Trade Bank\" pirms diviem gadiem sodīja un lika maksāt 900 tūkstošus eiro. Akcionāri Dzeņus no bankas amatiem izmeta un vērsās policijā, atgādina raidījums, iepriekš ziņoja \"Nekā personīga\".", "link": "https://www.delfi.lv/bizness/37293360/bankas_un_finanses/51951311/ar-oligarhiem-saistito-uznemumu-menedzeri-iesaistas-latvijas-banku-biznesa"},
{"title": "FKTK piemēro 'PrivatBank' 769 tūkstošu eiro soda naudu", "category": "Finanses", "body": "Finanšu un kapitāla tirgus komisija  ( FKTK ) pēc 2020. gadā veiktajām pārbaudēm secinājusi, ka AS \"PrivatBank\" jāstiprina iekšējā pārvaldība, jāuzlabo iekšējās kontroles sistēma, jāievieš un jāpilnveido darbības jomai atbilstoša riska pārvaldības kultūra un jānodrošina iekšējā audita funkcijas pilnvērtīga darbība. FKTK pieņēmusi lēmumu AS \"PrivatBank\" piemērot soda naudu 768 653 eiro par noziedzīgi iegūtu līdzekļu legalizācijas un terorisma un proliferācijas finansēšanas (NILLTPF) novēršanas normatīvo aktu prasību pārkāpumiem, un bankai noteikti vairāki tiesiskie pienākumi konstatēto pārkāpumu un trūkumu novēršanai. FKTK saistībā ar pārbaudē konstatētajiem pārkāpumiem vērtēja arī atbildīgo amatpersonu atbildību, kā rezultātā izteikts brīdinājums AS ''PrivatBank'' valdes loceklei, bijušajai valdes priekšsēdētāja p.i. Ingai Rumbai. FKTK pārbaudēs vērtēja iekšējo pārvaldību un normatīvo aktu prasību ievērošanu NILLTPF novēršanas jomā, kā arī starptautisko un nacionālo sankciju reglamentējošo normatīvo aktu prasību ievērošanu. Pārbaudēs konstatēts, ka AS \"PrivatBank\" neatbilstošas riska pārvaldības kultūras dēļ nav izveidojusi savas darbības riskiem atbilstošu iekšējās kontroles sistēmu NILLTPF novēršanas jomā, kas nodrošinātu efektīvu NILLTPF novēršanas likuma un tam pakārtoto normatīvo aktu prasību izpildi. FKTK norāda, ka bankai ir jānodrošina neatkarīga un atbilstoša klientu izpēte, uzraudzība un iekšējās kontroles sistēmas darbība, kas atbilst bankas biznesa modelim, klientu specifikai un riska līmenim. Bankai uzdots pilnveidot iekšējās kontroles sistēmu, lai tā nodrošinātu savlaicīgu un visaptverošu risku identificēšanu un, pamatojoties uz to, banka varētu veikt turpmākās nepieciešamās darbības šo risku pārvaldīšanai, nepieļaujot bankas un Latvijas finanšu sistēmas izmantošanu NILLTPF. FKTK bankai noteikusi vairākus pienākumus konstatēto pārkāpumu un trūkumu novēršanai, piemēram: \"Lai pilnveidotu iekšējās kontroles sistēmu, AS \"PrivatBank\" līdz 2021. gada septembrim ir ieviesusi vairāk nekā 90% no visām iepriekš izteiktajām ārējo un iekšējo auditoru rekomendācijām. Tomēr straujās izmaiņas finanšu nozares regulējumā paredz nepārtrauktus uzlabojumus un ievērojamas investīcijas,\" pauž AS \"PrivatBank\" vadība, vērtējot Finanšu un kapitāla tirgus komisijas (FKTK) lēmumu par konstatētajām nepilnībām bankā. \"Būtiski uzsvērt, ka mēs ar augstu atbildību izturamies pret NILLTPFN normatīvo aktu prasībām, tāpēc turpinām pārskatīt un ieviest uzlabojumus bankas darbības procesos, kā arī investēt inovatīvos risinājumos. Lai integrētu maksimāli efektīvu risku pārvaldības mehānismu atbilstoši labākās prakses standartiem, ieguldām ne vien IT rīkos, bet arī darbinieku kompetences stiprināšanā, tādējādi palielinot speciālistu skaitu ar CAMS sertifikātu bankā. Vienlaikus varam atklāt, ka šobrīd notiek potenciālo investoru sarunas, kas veicinās rentablu pakalpojumu attīstību un bankas izaugsmi nākotnē,\" norāda \"PrivatBank\" vadība, piebilstot, ka respektē FKTK lēmumu. \"PrivatBank\" norāda, ka jau pirms vairākiem gadiem tika veikta bankas klientu bāzes pārskatīšana, atsakoties no augsta riska klientiem. Kā vienu no prioritātēm izvirzot padziļinātu klientu un darījumos iesaistīto finanšu līdzekļu izpēti, banka nepārtraukti ievieš uzlabojumus un veic un darbības, kas nepieciešamas ilgtspējīgam biznesa modelim. FKTK rūpīgi sekos līdzi noteikto tiesisko pienākumu ieviešanai noteiktajos termiņos. FKTK 2020. gadā ieviesusi jaunu pārbaužu pieeju. Pārbaužu laikā tiek visaptveroši vērtēti bankas iekšējās kontroles sistēmas 10 elementi (NILLTPF riska profils un NILLTPF un sankciju riska novērtējums; riska pārvaldīšanas stratēģija; struktūra, darbinieku pienākumi un kvalifikācija, to apmācība; klientu izpētes un darījumu uzraudzības kārtība; aizdomīgu darījumu konstatēšana un ziņošana Finanšu izlūkošanas dienestam, ziņošana FKTK par konstatētajiem sankciju pārkāpumiem vai iespējamiem pārkāpumiem, tostarp par sankciju apiešanu; NILLTPF riska pārvaldības informācijas tehnoloģiju nodrošinājums; audits; aģenti un trešo personu pakalpojumi; anonīmā ziņošana un normatīvais nodrošinājums).", "link": "https://www.delfi.lv/bizness/37293360/bankas_un_finanses/53800319/fktk-piemero-privatbank-769-tukstosu-eiro-soda-naudu"},
{"title": "'PrivatBank' provizoriskie zaudējumi pērn - 5,933 miljoni eiro", "category": "Finanses", "body": "Bankas aktīvi 2021.gada 31.decembrī bija 102,945 miljonu eiro apmērā, kas ir par 24,3% jeb 33,013 miljoniem eiro mazāk nekā 2020.gada beigās, kad \"PrivatBank\" aktīvi bija 135,958 miljonu eiro apmērā. Kredītos \"PrivatBank\" pagājušā gada beigās bija izsniegusi 30,406 miljonus eiro, kas ir par 28,2% mazāk nekā 2020.gada beigās, bet bankas piesaistīto noguldījumu apmērs samazinājies par 23,9% - līdz 85,471 miljonam eiro. Savukārt bankas kapitāla un rezervju apmērs salīdzinājumā ar 2020.gada beigām samazinājies par 35% un 2021.gada beigās bija 11,625 miljoni eiro. Jau vēstīts, ka atbilstoši \"PrivatBank\" jaunajai attīstības stratēģijai banka no 2021.gada 1.februāra pārtraukusi emitēto maksājumu karšu darbību un citus ikdienas pakalpojumus, turpmāk klientiem sniedzot vienīgi kreditēšanas un noguldījumu pakalpojumus. Tāpat ziņots, ka  Finanšu un kapitāla tirgus komisija  ( FKTK ) pērn martā ierosināja administratīvo lietu pret \"PrivatBank\" par termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju. \"2021.gada martā FKTK ierosināja administratīvo lietu pret banku par noteikto termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju. Bankas akcionāri un valde aktīvi strādā pie šī jautājuma sakārtošanas, lai izvairītos no iespējamām sankcijām nākotnē,\" sacīts bankas 2020.gada auditētajā pārskatā. Savukārt pērn novembrī FKTK piemēroja \"PrivatBank\" soda naudu 768 653 eiro apmērā par noziedzīgi iegūtu līdzekļu legalizācijas un terorisma un proliferācijas finansēšanas novēršanas normatīvu pārkāpumiem. Bankai tika noteikti arī vairāki tiesiskie pienākumi konstatēto pārkāpumu un trūkumu novēršanai. FKTK, pēc 2020.gadā veiktajām pārbaudēm, secināja, ka \"PrivatBank\" jāstiprina iekšējā pārvaldība, jāuzlabo iekšējās kontroles sistēma, jāievieš un jāpilnveido darbības jomai atbilstoša riska pārvaldības kultūra un jānodrošina iekšējā audita funkcijas pilnvērtīga darbība. Tāpat FKTK saistībā ar pārbaudē konstatētajiem pārkāpumiem izteica brīdinājumu \"PrivatBank\" valdes loceklei, bijušajai valdes priekšsēdētāja pienākumu izpildītājai Ingai Rumbai. 2022.gada sājumā Rumba atstāja darbu \"PrivatBank\" valdē. 2020.gadā \"PrivatBank\" auditētie zaudējumi bija 13,606 miljonu eiro apmērā. Pēc aktīvu apmēra \"PrivatBank\" ir viena no mazākajām bankām Latvijā. Bankas lielākais akcionārs ir Ukrainas \"PrivatBank\" (46,54%), kuru 2016.gada decembrī Ukrainas valdība nacionalizēja.", "link": "https://www.delfi.lv/bizness/37293360/bankas_un_finanses/54119346/privatbank-provizoriskie-zaudejumi-pern-5-933-miljoni-eiro"},
{"title": "Iespējams, tiesai būs jāskata vismaz 1000 lietu par 'ABLV bankas' kontos esošo līdzekļu izcelsmi", "category": "Finanses", "body": "Viņš teica, ka, pēc neoficiālas informācijas, šādu lietu varētu būt vairāk nekā 1000, un nelielajai ELT tas var izrādīties nepanesams slogs, ņemot vērā, ka šo lietu materiāli visbiežāk ir ļoti apjomīgi un pirmajai tiesas sēdei jānotiek jau desmit dienu laikā. Zumbergs uzsver, ka tiesas sēžu noteikšanas termiņi ELT pagaidām nemēdz pārsniegt vienu vai divus mēnešus. Izņēmumi ir saistīti ar nepieciešamību nosūtīt tiesas paziņojumu personai, kuras adrese ir ārvalstī, uz kuru savukārt nepieciešams sūtīt starptautiskās tiesiskās palīdzības lūgumu. Uz atsevišķām valstīm tādu paziņojumu sūtīšana un izsniegšana var aizņemt pusgadu vai gadu. Vēl viens iemesls ilgākai lietas atlikšanai var būt advokātu un prokuroru noslodzes kalendārs, kurš tiesai pēc iespējas jārespektē. Visbiežāk vasarā var gadīties, ka advokāti un prokurori kalendārā ir atzīmējuši savus atvaļinājumus, un, ja tie iekrīt atšķirīgos laikos, nākamo tiesas sēdi iespējams noteikt tikai pēc vairāku mēnešu pārtraukuma. ELT priekšsēdētājs uzsver, ka šobrīd tiesā viss notiek tieši tā, kā viņš rēķinājies, kad pieteicās uz tiesneša amatu. \"Ir gan pietiekami liela slodze, gan jaunības entuziasms, gan sīkas iesācēju kļūdas, gan neparedzēti ārēji apstākļi, kuri pēkšņi jārisina. Kopumā var teikt, ka darāmā netrūkst, un tas pat ir labi, jo tieši pirmajā darbības gadā sasniegtais daudzējādā ziņā noteiks to, kādi būsim turpmāk,\" uzsvēra Zumbergs. Lūgts komentēt faktu, ka  Rīgas apgabaltiesa  kā apelācijas instance ir atcēlusi vai grozījusi ELT spriedumus, Zumbergs sacīja, ka tas liecina par dabisku lietu norisi, jo demokrātiskā vairākpakāpju tiesu sistēmā ir tikai normāli, ka daļa nolēmumu tiek atcelti. Tas rāda, ka augstāku instanču tiesas ieklausās sūdzību iesniedzēju argumentos un ka tiesu sistēmas pirmais iespaids par konkrētas lietas iznākumu nav galīgs un nolemts, bet var arī mainīties, izskanot jauniem apsvērumiem. Jaunākie pieejamie dati liecina, ka pārsūdzēta tiek tikai puse no visiem pārsūdzamajiem ELT nolēmumiem, savukārt no tiem 70-75% tiek atstāti negrozīti. Kā vērtēja Zumbergs, šis stabilitātes rādītājs ir pietiekami augsts, lai nebūtu pamata šaubīties par ELT nolēmumu kvalitāti kopumā, bet vienlaikus ir arī gana samērīgs, lai varētu teikt, ka cīnīties par taisnību vairākās instancēs nav bezjēdzīgi, jo viss netiek atstāts spēkā. Tāpat Zumbergs uzskata, ka atcelts nolēmums nebūt nenozīmē, ka tiesneša darbs ir bijis veltīgs. Nereti pirmās instances tiesā nonākusī lieta ir viens milzīgs faktu mudžeklis, un tādos gadījumos augstāku instanču darbu ļoti atvieglo tas, ka pirmās instances tiesnesis ir jau centies strukturēt šos faktus. Pat ja augstāka instance konstatē kādas kļūdas, kuras kļūst par iemeslu pretēja nolēmuma taisīšanai, reizēm šīs kļūdas bijis iespējams pamanīt tieši tāpēc, ka tiesnesis jau ir ieguldījis lielu darbu, sakārtojot faktus vieglāk uztveramā \"bildē\". Precizitātes labad Zumbergs piebilda, ka apgabaltiesa šobrīd vēl nav atcēlusi nevienu ELT piespriesto sodu. Šobrīd līdz apgabaltiesai pārsvarā nonākušas tikai ātri skatāmās lietas par noziedzīgi iegūtas mantas konfiskāciju. Šāda veida konfiskācija nav kriminālsods, turklāt vairums atcelto nolēmumu bijuši tādi, kuros ELT nolēmusi izbeigt procesu par mantas noziedzīgo izcelsmi, bet apgabaltiesa mantu tomēr konfiscējusi. Vienā gadījumā bijis pretēji - apgabaltiesa izbeidza lietu, kurā ELT bija atzinusi mantu par noziedzīgi iegūtu. ELT priekšsēdētājs uzsvēra, ka ELT vēro augstāku instanču praksi un atceltie nolēmumi tiesnešu starpā tiek pārrunāti. Tāpat tiesnesis pauda viedokli, ka ārkārtas situācijas laikā ELT darbs netika būtiski ietekmēts, jo īsi pirms ārkārtas situācijas izsludināšanas visas ELT tiesas zāles tika aprīkotas ar videokonferenču iekārtām, ļaujot procesa dalībniekiem piedalīties tiesas sēdēs attālināti. Līdz ar to lietas pamatā tiek noņemtas no izskatīšanas tikai tad, ja nav iespējams tās izskatīt ne rakstveida procesā, ne attālināti. Arī nolēmumu pasludināšana šobrīd pārsvarā notiek, nosūtot tos pa elektronisko pastu, stāstīja ELT priekšsēdētājs.", "link": "https://www.delfi.lv/bizness/37293360/bankas_un_finanses/53730641/iespejams-tiesai-bus-jaskata-vismaz-1000-lietu-par-ablv-bankas-kontos-esoso-lidzeklu-izcelsmi"},
{"title": "'ABLV Bank' aktīvi aprīlī atgūti 27,781 miljona eiro apmērā", "category": "Finanses", "body": "Likvidējamās \" ABLV Bank \" likvidatori šogad aprīlī atguvuši aktīvus 27,781 miljona eiro apmērā, kas ir 2,1 reizi mazāk nekā mēnesi iepriekš, kad bankas aktīvi tika atgūti 59,824 miljonu eiro apmērā, liecina bankas publiskotā informācija. Tostarp no izsniegtajiem kredītiem 2022.gada aprīlī atgūti 11,445 miljoni eiro, no vērtspapīriem atgūts 51 miljons eiro, no kustamās un citu mantu pārdošanas - 8000 eiro, bet no pārējiem aktīviem atgūti 16,277 miljoni eiro. Tādējādi šogad pirmajos četros mēnešos \"ABLV Bank\" likvidatori atguvuši 90,126 miljonus eiro, bet kopš 2018.gada 12.jūnija, kad sākās bankas pašlikvidācijas process, \"ABLV Bank\" likvidatori atguvuši 1,236 miljardus eiro, tostarp 2018.gadā tika atgūti 355,493 miljoni eiro, 2019.gadā - 393,767 miljoni eiro, 2020.gadā - 109,797 miljoni eiro, bet 2021.gadā - 287,058 miljonu eiro apmērā. Vienlaikus \"ABLV Bank\" likvidācijas izdevumi šogad aprīlī veidoja 4,736 miljonus eiro, tostarp darbiniekiem izmaksājamā darba samaksa un izmaksājamie atlaišanas pabalsti, iekļaujot nodokļus, bija 1,059 miljoni eiro, naudas un finanšu instrumentu glabāšanas izdevumi - 621 000 eiro, nepieciešamie izdevumi bankas mantas uzturēšanai un nepieciešamo darba telpu uzturēšanai likvidācijas laikā - 135 000 eiro, likvidatoru atlīdzība, iekļaujot nodokļus, - 83 000 eiro, bet citi likvidācijas izdevumi bija 2,838 miljoni eiro. Tādējādi šogad pirmajos četros mēnešos bankas likvidācijas izdevumi veido kopumā 15,577 miljonus eiro, bet kopš bankas pašlikvidācijas procesa sākuma \"ABLV Bank\" likvidācijas izdevumi veido kopumā 153,415 miljonus eiro, tostarp 2018.gadā bankas likvidācijas izdevumi bija 21,046 miljoni eiro, 2019.gadā - 36,873 miljoni eiro, 2020.gadā - 36,386 miljoni eiro, bet 2021.gadā - 43,533 miljonus eiro. Pārskats arī liecina, ka 2022.gada 30.aprīlī \"ABLV Bank\" pieteikto kreditoru prasījumi bija 1,4 miljardu eiro apmērā, kas ir par 16% mazāk nekā pagājušā gada beigās, kad pieteiktie kreditoru prasījumi bija 1,666 miljardu eiro apmērā. \"ABLV Bank\" kasē un prasībās uz pieprasījumu pret centrālajam bankām aprīļa beigās bija 1,266 miljardi eiro, bankas prasības pret kredītiestādēm bija 76,253 miljoni eiro, kredītos banka bija izsniegusi 44,154 miljonus eiro, ieguldījumi finanšu instrumentos bija 32,179 miljoni eiro, bet ieguldījumi radniecīgo un asociēto uzņēmumu pamatkapitālā veidoja 140,983 miljonus eiro. Kopumā \"ABLV Bank\" aktīvi šogad 30.aprīlī bija 1,616 miljardu eiro apmērā. Savukārt bankas kapitāls un rezerves aprīļa beigās bija 188,115 miljoni eiro. Publiskotajā informācijā arī minēts, ka līdz 2022.gada aprīļa beigām vairāk nekā 15 000 bankas bijušo klientu ir atguvuši noguldījumus bankā. Tie galvenokārt ir klienti ar konta atlikumiem līdz 100 000 eiro, kuriem kopumā izmaksāts 452,1 miljons eiro no \"ABLV Bank\" pārskaitītās summas Noguldījumu garantiju fondā. Tāpat norit darbs ar vairāk nekā 3000 lielāko kontu atlikumu īpašniekiem, kuru kontu atlikumi kopumā veido 1,4 miljardus eiro. Kreditoru prasījumu izmaksas tiek veiktas tikai tad, ja pēc pārbaudes netiek konstatēti normatīvos noteiktie šķēršļi šādu izmaksu veikšanai. Pārbaudes veic bankas nolīgta starptautiska konsultantu komanda no \"Ernst & Young\", kura līdz 2022.gada aprīļa beigām pārbaudes pabeigusi 2083 kreditoriem. Jau ziņots, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV Finanšu ministrijas Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī Korupcijas novēršanas un apkarošanas birojs (KNAB) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/54342216/ablv-bank-aktivi-aprili-atguti-27-781-miljona-eiro-apmera"},
{"title": "'Indexo' biržā plāno piesaistīt 5 – 6 miljonus eiro", "category": "Finanses", "body": "Šīs investīcijas kalpos kā sākotnējais kapitāls jaunas bankas dibināšanai, ko iecerēts attīstīt par klientiem draudzīgāko finanšu pakalpojumu sniedzēju. Detalizēta informācija par IPO procesā piedāvāto akciju daudzumu, cenu un akciju sadales principiem tiks atspoguļota prospektā pirms IPO īstenošanas. \"Jaunās bankas stratēģiskais mērķis ir izraisīt konkurenci stagnējošā Latvijas kreditēšanas tirgū un piedāvāt jaunākos, klientu vajadzībām pielāgotus un izdevīgus ikdienas finanšu pakalpojumus. No sākotnējām aplēsēm redzam, ka IPO procesā piesaistāmo kapitāla apjomu varētu nodrošināt tikai ar esošo akcionāru ieguldījumu, taču mēs mērķtiecīgi vēlamies paplašināt \"Indexo\" īpašnieku loku un veidot jauna veida finanšu pakalpojumu sniedzēju – tādu, kas pieder saviem klientiem un dalās ar tiem savā izaugsmē. Līdztekus tas nodrošinās, ka jaunajai bankai būs tās pašas intereses un uzņēmējdarbības prioritātes kā Latvijas ekonomikai un sabiedrībai kopumā,\" saka \"Indexo\" valdes priekšsēdētājs un viens no dibinātājiem Valdis Siksnis. Paredzams, ka uz piedāvājuma akcijām parakstīsies esošie akcionāri un būtisks skaits akciju tiks piedāvāts arī plašākai sabiedrībai. \"Indexo\" stratēģija ir kļūt ar klientiem piederošu finanšu pakalpojumu uzņēmumu un tādēļ gadījumā, ja pieprasījums pēc IPO procesā pieejamajām akcijām pārsniegs piedāvājumu, IPO akciju sadalē prioritāte tiks piešķirta \"Indexo\" 3. pensiju līmeņa klientiem. Detalizēti akciju sadales noteikumi tiks pieņemti līdz ar IPO prospektu. Šī gada laikā \"Indexo\" iesniegs pieteikumu komercbankas licences saņemšanai un cer līdz gada beigām saņemt licenci, lai drīz pēc tam pakāpeniski sāktu ieviest bankas pakalpojumus. Kā ziņots iepriekš, \"Indexo\" IPO tiek plānots šī gada otrā ceturkšņa beigās. Paredzēts, ka akcijas tiks kotētas regulētajā tirgū \" Nasdaq  Rīga\" fondu biržas Baltijas oficiālajā sarakstā. Detalizēta informācija par plānoto akciju kotāciju tiks atspoguļota IPO prospektā, kas tuvāko mēnešu laikā tiks iesniegts apstiprināšanai Finanšu un kapitāla komisijā (FKTK).", "link": "https://www.delfi.lv/bizness/37293360/bankas_un_finanses/54026506/indexo-birza-plano-piesaistit-5-6-miljonus-eiro"},
{"title": "Par vairāk nekā 100% augusi vidējā līzinga summa privātpersonām, salīdzinot ar pirms pandēmijas laiku", "category": "Finanses", "body": "\"\"Kredītinformācijas biroja\" dati liecina, ka pēc pandēmijas līzinga darījumu skaits būtiski samazinājās un arī pēc tirgus apjoma atgūšanās, darījumu skaits joprojām nesasniedz pirms pandēmijas līmeni. Lielāks samazinājums vērojams tieši privātpersonām izsniegto līzingu skaitā. Tomēr, neskatoties uz to, kopējā līzinga darījumu summa sasniedz pirms pandēmijas līmeni,\" informē AS \"Kredītinformācijas Birojs\" valdes loceklis Intars Miķelsons. Šī gada pirmajā ceturksnī kredītiestādes izsniegušas 2986 finanšu un operatīvos līzingus privātpersonām, kas ir uz pusi mazāk nekā 2019. gada pirmajā ceturksnī, savukārt uzņēmumiem izsniegti 3190 līzingi, kas ir par 8% mazāk nekā 2019. gada pirmajā ceturksnī. Juridiskām personām līzinga darījumu skaits un kopējā summa zemāko punktu sasniedza 2020. gada 2. ceturksnī, tajā pašā laikā gadu vēlāk kopējā summa jau pārsniedza pirms pandēmijas līmeni. Tas nozīmē, ka juridiskās personas strauji reaģēja uz pandēmijas radītajām ekonomiskajām komplikācijām, bet arī strauji atguvās. Privātpersonām darījumu skaits samazinājās garākā periodā un zemāko punktu sasniedza tikai 2021. gada 1. ceturksnī, lai gan lielākais summas samazinājums bija jau gadu iepriekš. \"Pēc pandēmijas sākšanās līzinga tirgus strauji izjuta privātpersonu un juridisko personu piesardzību, neuzņemoties jaunas kredītsaistības. Tomēr, mazinoties piesardzībai, tirgus atjaunošanos kavēja pandēmijas izraisītie loģistikas traucējumi un darbības pārrāvumi automašīnu ražošanas rūpnīcās. Tas radīja auto transporta iztrūkumu tirgū un kāpināja cenu, līdz ar to arī vidējo līzinga darījumu summu. Šobrīd darījumu skaita palielināšanos, visticamāk, kavē strauji augošā inflācija, kas privātpersonas dara piesardzīgas, kā arī karadarbība Ukrainā, kas atkal ietekmē piegāžu ķēdes,\" skaidro Miķelsons. Lielākā daļa privātpersonām izsniegto finanšu līzingu ir robežās no 5000 līdz 20 tūkstošiem eiro, bet operatīvo – no 10 līdz 20 tūkstošiem eiro, kamēr juridiskām personām finanšu līzings no 20 līdz 50 tūkstošiem eiro, bet operatīvais no 10 līdz 20 tūkstošiem eiro.", "link": "https://www.delfi.lv/bizness/37293360/bankas_un_finanses/54449218/par-vairak-neka-100-augusi-videja-lizinga-summa-privatpersonam-salidzinot-ar-pirms-pandemijas-laiku"},
{"title": "Vai banku interesē kredītņēmēja attiecību statuss?", "category": "Finanses", "body": "Latvijā kredītsaistības ir aptuveni trešdaļai iedzīvotāju, un, nonākot situācijā, kad ir vēlme un vajadzība saņemt bankas aizdevumu, aktuāls kļūst vairāku faktoru kopums, kā banka vērtēs katra pieteicēja atbilstību attiecīgajam kredītam. Par kādiem elementiem ir runa, un kuri šķietami būtiski faktori bankai var šķist mazāk svarīgi, lemjot par kredīta apstiprināšanu, skaidro AS \" Citadele  privātpersonu apkalpošanas direkcijas vadītājs Jānis Mūrnieks. \"Piesakoties kredītam, banka izvērtē vairāku specifisku paradumu kopumu – piemēram, veikto maksājumu disciplīnu un kredītvēsturi. Regulāri aizmirstot samaksāt interneta vai kāda cita pakalpojuma rēķinu, kā rezultātā to nākas atslēgt – šī ir viena no situācijām, kas var ietekmēt un pazemināt kredītreitingu. Tāpat regulāra darbavietas maiņa un iepriekšējo aizdevumu saistību nepildīšana ir faktori, kas mazinās tavu iespēju saņemt aizdevumu, taču vienlaikus ir pietiekami plašs faktoru kopums, kas bankas vērtējumā netiek attiecināts uz kredīta pieteicēja vērtējumu,\" atklāj Jānis Mūrnieks. \"Ir svarīgi būt informētam par to, kā banka veic vērtēšanas procesu un kas veido vai neveido tavu kredītreitingu. Tas palīdzēs izvairīties no kļūdām un ne tikai garantēs aizdevuma piešķiršanu, bet, iespējams, arī labākus aizdevuma procentus nākotnē,\" saka Mūrnieks. Bankas \"Citadele\" eksperti apkopojuši izplatītākos mītus iedzīvotāju vidū, kliedējot jautājumus par to, kas ir un kas nav svarīgi bankai, izvērtējot cilvēku paradumus un finansiālo stabilitāti. Attiecību statuss Iedzīvotāji bieži prāto, vai attiecību statuss, partnera nodarbinātība un ienākumu līmenis bankai ir svarīgs, jo tas var liecināt par papildu izmaksām. Patēriņa kredīta gadījumā banka izvērtē tikai to personu, kas ir pieteikusies aizdevumiem, līdz ar to kredītspēja tiek vērtēta tikai attiecīgajai personai – nebūs nozīmes, vai esi brīvs kā putns, stabilās attiecībās ar partneri vai laulājies. Citādāk var būt, ja grasies pieteikties hipotekārajam kredītam. Šajā gadījumā banka izvērtē ģimenes kopējos ienākumus, uzņemtās saistības un izdevumus uz katru ģimenes locekli. Vecāku vai radinieku kredītreitings Vēlies aizņemties naudu, bet satrauc kāda ģimenes locekļa vai radinieka sliktā finanšu pagātne – šādas situācijas gadās ik pa laikam, un iedzīvotāji nereti jautā, vai banka izvērtē arī ģimenes locekļu kredītvēsturi? Ja vecāks vai radinieks nav galvotājs vai līdzaizņēmējs, izvērtēšanā tiek vērtēts tikai kredīta pieteicējs. Bieža naudas izņemšana no bankomātiem Ir iedzīvotāji, kas vēlas kontrolēt savu finanšu plūsmu, tāpēc bieži no bankomātiem izņem lielu daudzumu skaidras naudas. Vai banku tas satrauc? Vairumā gadījumu nē, jo likumīgi iegūtos līdzekļus ikviens var tērēt un izmantot, kā vēlas, turklāt joprojām ir tirdzniecības vietas, it sevišķi reģionos, kur skaidra nauda ir vienīgais maksāšanas līdzeklis. Uzkrājumu apjoms Cilvēki dažkārt vaicā, vai situācija bankas kontā un fiksēts iekrāju apjoms pāris mēnešalgu apmērā ir bankai saistošs pirms kredīta izsniegšanas? Skaidrs, ka vērā ņemami iekrājumi un drošības spilvens ir pozitīvi indikatori, tomēr iekrājumu apmēram bankas vērtējumā nav izšķiroša nozīme. Krājkonta regulāra papildināšana Cilvēki bieži mēdz domāt, ka, papildinot savu krājkontu regulāri, bankai raisīsies siltākas jūtas brīdī, kad būs jāapstiprina kredītsaistības. Protams, regulāras iemaksas krājkontā ir stabilitātes un paškontroles indikators, taču tas tiešā veidā nav saistīts ar kreditēšanas pakalpojuma sniegšanu. Citas kredītsaistības Daudziem no mums nepieciešamība pēc papildu līdzekļiem rodas situācijā, kad vienas vai pāris kredītsaistības jau ir aktīvas. Šis nebūt nav šķērslis kredīta izsniegšanai – noteicošais faktors pozitīvai atbildei būs klienta finansiālais stāvoklis. Ieguldījumi kriptovalūtās Kriptovalūtu popularitāte aug visā pasaulē, un, lai arī tas ir ļoti riskants finanšu un kapitāla uzkrāšanas veids, kredītspējas izvērtēšanā ieguldījumu esamība vai neesamība kādā konkrētā sektorā, kā arī to struktūra netiek vērtēta.", "link": "https://www.delfi.lv/bizness/37293360/bankas_un_finanses/53815507/vai-banku-interese-kreditnemeja-attiecibu-statuss"},
{"title": "Siksnis: 'Indexo' banka ar daļu pakalpojumu varētu startēt nākamā gada pirmajā ceturksnī", "category": "Finanses", "body": "Viņš norādīja, ka apjomīgi priekšdarbi pie bankas izveides sāksies pēc tam, kad \"Indexo\" akciju sākotnējā publiskajā piedāvājumā (IPO) piesaistīs kapitālu bankas izveidei. \"Mums ir pārliecība, ka no uzraugošām iestādēm mēs izjūtam ticību mūsu iecerei un spējām nostiprināties banku tirgū. Es vēl nelietošu vārdu \"apstiprināšana\", bet ir arī panākts konsensus, ka mūsu finanšu plāna versija ir dzīvotspējīga un, balstoties uz tās, mēs varam strādāt pie visiem pārējiem licences saņemšanai nepieciešamajiem dokumentiem,\" sacīja Siksnis. Tostarp viņš norādīja, ka tā ir normatīvo dokumentu sagatavošana, detalizētu biznesa plānu noslīpēšana un izstrādāšana, galveno procedūru izstrāde, informācijas tehnoloģiju (IT) sistēmu plāns. \"Tas viss ir priekšnoteikums licences saņemšanai,\" teica Siksnis, piebilstot, ka pēc IPO tiks sākti tādi priekšdarbi kā IT sistēmu piegādātāju atlase un bankas komandas kodola rekrutēšana, lai pēc licences saņemšanas varētu iespējami ātri sākt reālu darbību. \"Zināmā mērā mēs uzņemamies risku, sākot šos priekšdarbus pirms licences saņemšanas, bet mēs neuzskatām, ka ir augsta varbūtības pakāpe tam, ka mēs licenci nesaņemam,\" uzsvēra Siksnis. Viņš arī minēja, ka bankas darbības sākuma laiks būs atkarīgs gan no \"Indexo\", gan no regulējošām iestādēm, gan arī no daudziem ārējiem faktoriem. Vienlaikus Siksnis pauda cerību, ka licencēšanas procesu izdosies pabeigt līdz gada beigām, bet pēc tam, raiti strādājot, ar daļu pakalpojumu banka varētu darbību sākt nākamā gada pirmajā ceturksnī. Viņš arī norādīja, ka bankas sākotnējais kapitāls varētu būt ap septiņiem miljoniem eiro. \"Palīdzēt audzēt bankas kapitālu varētu arī ieguldījumu pārvaldes sabiedrība \"Indexo\", jo tas ir pelnošs bizness. Vienlaikus, lai mēs ļoti veiksmīgi attīstītos, droši vien, pusotru gadu pēc darbības sākšanas būtu nepieciešama vēl viena, varbūt divas papildu kapitāla injekcijas, lai varētu ātrāk audzēt kreditēšanas apjomus. Papildu kapitāla piesaistīšana kā biržā kotētam uzņēmumam jau būs daudz vienkāršāka,\" sacīja Siksnis. Tāpat viņš minēja, ka atbilstoši esošajām prognozēm bankai būtu nepieciešami divi pilni darbības gadi, lai tā kļūtu rentabla. Siksnis arī norādīja, ka sākotnēji bankas fokuss noteikti būs ļoti izteikts uz Latviju. \"Latvijas tirgus ir tas, ko mēs zinām vislabāk. Es domāju, ka vismaz pirmajos piecos gados šis fokuss arī saglabāsies,\" viņš sacīja. Jautāts, kur \"Indexo\" veidotajai bankai saskata vietu Latvijas banku sektorā, Siksnis norādīja, Latvijā banku netrūkst, taču, ja runā par reālo konkurenci Latvijas banku sektorā, tad ir redzamas daudzas problēmas, tostarp, piemēram, problēmas ir Latvijas kreditēšanas tirgū. Viņš atzīmēja, ka Latvijā izsniegto kredītu apmērs pret iekšzemes kopproduktu ir viens no mazākajiem eirozonā, kā arī Latvijā ir vieni no dārgākajiem kredītiem eirozonā. \"Ja jautāsiet šodienas baņķieriem, viņi, visdrīzāk, teiks, ka ļoti gribētu, bet nav labas kreditēšanas iespējas un tā tālāk. Vismazāk, visdārgākie kredīti man tomēr pasaka tikai vienu - patiesībā ir kaut kādas problēmas ar konkurenci un nenotiek īsti aktīva cīņa par klientu Latvijas tirgū,\" sacīja Siksnis. Viņš arī piebilda, lai Latvija eirozonā neizskatītos \"kliba\", būtu nepieciešams, lai kredītos būtu izsniegti vēl kādi 4-5 miljardi eiro. \"Uzskatu, ka tas ir bijis arī zināms apgrūtinājums Latvijas ekonomiskajai izaugsmei. Tas nav vienīgais, bet ir viens no faktoriem, kāpēc, piemēram,  Igaunijas  iekšzemes kopprodukts uz vienu iedzīvotāju ir par kādiem 15-20% lielāks nekā Latvijā - tur ir labāk funkcionējošs banku sektors, nauda ekonomikā cirkulē labāk, kredīti ir pieejamāki un lētāki, turklāt tas attiecas gan uz uzņēmumiem, gan uz privātpersonām,\" teica \"Indexo\" valdes priekšsēdētājs. Vienlaikus Siksnis atzīmēja, ka \"Indexo\" banka dažu gadu laikā šo četru miljardu eiro kredītu deficītu, protams, nenovērsīs, bet, lai atpelnītu investīcijas, pietiek pat ar ļoti nelielu daļu no tā. \"Ja mēs piecu gadu laikā sasniegsim pusmiljarda eiro kreditēšanas apjomus, tā būs ļoti veiksmīga investīcija. Turklāt mēs varam dot vienu pozitīvu blakusefektu Latvijas ekonomikā, pamodinot konkurenci banku sektorā kopumā,\" viņš teica. Tāpat Siksnis minēja, ka \"Indexo\" bankas ambīcijas ir piecu gadu laikā kļūt par Latvijas kapitāla banku, kas ir domāta Latvijas iedzīvotājiem un uzņēmējiem un sniedz visus viņiem nepieciešamos pakalpojumus. \"Mēs tam izmantotu arī divas mūsu būtiskākās priekšrocības. Pirmkārt, visi stratēģiskie lēmumi tiek pieņemti Latvijā, un bankas pakalpojumu izveide ir balstīta tieši Latvijas tirgus vajadzībās. Pretstatā lielām starptautiskām bankām, mums nav otrā vai trešā tirgus. Tas paredz fokusu uz vietējo situāciju un vietējo klientu vajadzībām, vietējās situācijas pārzināšanu. Otra svarīga priekšrocība ir tā, ka mēs sākam no baltas lapas. Mums nav nemodernu IT sistēmu, mums nav esošas klientu bāzes ar vēsturiskām problēmām. Savā pakalpojumu un produktu piedāvājumā mēs būtu vērsti uz to, kādai ir jābūt modernai bankai nevis šodien, bet jau rīt un parīt. Mums būs ļoti liels uzsvars uz digitālu klientu apkalpošanu, uz mobilajiem bankas pakalpojumiem,\" klāstīja Siksnis. Viņš piebilda, ka arī klientu attālinātajā apkalpošanā var runāt par konkurences trūkumu banku sektorā. \"Ja pirms gadiem 10 vai 15 mēs varējām lepoties, ka Latvijā mums ir vienas no modernākajām internetbankām,  Baltijas -Ziemeļvalstu reģions bija viens no attīstītākajiem šajā ziņā visā pasaulē, tad šobrīd diemžēl situācija ir radikāli mainījusies. Tagad svarīgākās ir mobilās lietotnes un tas, kas tiek piedāvāts Latvijas tirgū, piecu baļļu skalā labākajā gadījumā var saņemt trīs ar plusu. Pat nīstajai  Krievijas  \"Sberbank\" ir daudz labāka mobilā lietotne, un Eiropā ir ļoti daudzi labi piemēri. Mēs vienkārši esam pieraduši pie tā nepilnīgā produkta, kas tiek piedāvāts, un tāpēc pārāk nesūdzamies, bet ir iespējami ļoti būtiski uzlabojumi,\" sacīja Siksnis. Tāpat viņš norādīja, ka \"Indexo\" sākotnēji plāno apkalpot privātpersonas. \"\"Indexo\" šobrīd ir privātpersonas apkalpojoša organizācija, un tā uzreiz ir dabiska klientu bāze, pie kuras vērsties. Tādēļ pirmais solis būs tieši privātpersonu apkalpošana. Arī no naudas atmazgāšanas novēršanas un dažādu citu procedūru viedokļa daudz vienkāršāk ir sākt tieši ar privātpersonu apkalpošanu. Tas varētu būt pirmais darbības gads. Pēc tam tad mēs pakāpeniski uzsāktu apkalpot arī juridiskās personas,\" skaidroja Siksnis. Viņš piebilda, ka banka piedāvās privātpersonām ikdienā nepieciešamos pakalpojumus, tostarp maksājumu karšu pakalpojumus, patēriņa kredītus, hipotekāro kreditēšanu, savukārt apmēram pēc gada kreditēšanu, ikdienas norēķinu pakalpojumus banka varētu sākt piedāvāt arī juridiskajām personām. Vienlaikus, runājot par bankas potenciālo tirgus daļu, Siksnis norādīja, ka prognozēs \"Indexo\" ir piesardzīgi. \"Mēs piecu gadu laikā gribētu sasniegt 400-500 miljonu eiro kreditēšanas apjomu. Ja pašlaik kreditēšanas apjoms ir 12 miljardi eiro, un cerams, ka piecu gadu laikā tas turpinās augt, tad tie ir tikai daži procenti no tirgus. Attiecībā uz klientiem esam izdarījuši pieņēmumu, ka piecu gadu laikā tie varētu būt 70 000-80 000 klientu. Tas nozīmē, ka, arī iekarojot tikai dažus procentus tirgus, jaunā banka būs rentabla. Protams, ka tas ir sākotnējais biznesa plāns un mēs noteikti tēmēsim uz lielākiem darbības apjomiem. Sākotnējās prognozes, ko mēs apspriežam ar regulatoru, ir diezgan piezemētas un pieticīgas, bet tas nenozīmē, ka mēs necentīsimies sasniegt vairāk,\" teica Siksnis.", "link": "https://www.delfi.lv/bizness/37293360/bankas_un_finanses/54403936/siksnis-indexo-banka-ar-dalu-pakalpojumu-varetu-startet-nakama-gada-pirmaja-ceturksni"},
{"title": "Banku līgumos pārtrauks izmantot bāzes procentu likmi LIBOR", "category": "Finanses", "body": "Kredītlīgumā banka aizdod un klients aizņemas naudu. Par aizņēmuma izmantošanu tiek noteikta procentu likme, jo arī banka šo naudu par noteiktu maksu aizņemas no noguldītājiem, finanšu tirgos vai arī starpbanku aizdevumu veidā. Tādēļ kredītlīgumos tiek norādīta bāzes likme, kas atspoguļo bankai aizdotās naudas cenu, un bankas pievienotā procentu likme, kas atspoguļo gan bankas risku, gan izdevumus. Bāzes procentu likmes vēsturiski ir piesaistītas etalonlikmēm (indeksiem), kuru nosaukumā tiek lietota vārdkopa IBOR ( ), skaidro asociācijas pārstāvji. 2016. gadā tika publicēta un no 2018. gada tiek piemērota Eiropas Savienības regula par indeksiem, ko izmanto kā etalonus finanšu instrumentos un finanšu līgumos vai ieguldījumu fondu darbības rezultātu mērīšanā  . Minētā regula nosaka prasības, kādām jāatbilst etalonlikmei, lai tā varētu tikt piemērota kreditēšanas līgumiem arī pēc šī jaunā regulējuma spēkā stāšanās. Savukārt to etalonlikmju aizvietošanai, kas neatbilst regulējumā noteiktajām prasībām, ir dots pārejas posms. Regula pieņemta, lai novērstu risku, ka starptautiskajos finanšu tirgos tiek manipulēts ar etalonlikmju noteikšanas metodoloģijām, tādējādi negatīvi ietekmējot gan nozīmīgos tirgus dalībniekus, gan finanšu iestādes vispār un ikvienu mājsaimniecību. Latvijas bankas izstrādā risinājumus saviem klientiem, lai īstenotu LIBOR aizvietošanu tādos kredītlīgumos, kuros minētā likme piesaistīta kā bāzes likme. Banku izstrādātie un piedāvātie risinājumi var būt dažādi, tāpēc Finanšu nozares asociācija un tās biedri turpinās skaidrot aizņēmējiem LIBOR aizvietošanu ar citām bāzes likmēm. Visbiežāk LIBOR EUR likme var tikt aizstāta ar EURIBOR EUR likmi, bet attiecībā uz ASV dolāru kredītiem, visbiežāk bankas piedāvās refinansēt aizdevumu no dolāriem uz eiro, attiecīgi piemērojot EURIBOR EUR kā bāzes likmi. Tādējādi klientiem, kuru ienākumi ir eiro valūtā, mazinot valūtas risku, kas rodas atšķirīgās klienta ienākumu un aizdevuma līguma valūtas dēļ.", "link": "https://www.delfi.lv/bizness/37293360/bankas_un_finanses/52580513/banku-ligumos-partrauks-izmantot-bazes-procentu-likmi-libor"},
{"title": "EK apstiprina Latvijas pasākumus uzņēmumu atbalstam saistībā ar Krievijas iebrukumu Ukrainā", "category": "Finanses", "body": "Eiropas Komisija  (EK) ir apstiprinājusi divus Latvijas atbalsta pasākumus ar kopējo budžetu 181,5 miljonu eiro apmērā mazo un vidējo uzņēmumu (\"MVU\") un lielu uzņēmumu atbalstam dažādās nozarēs saistībā ar  Krievijas  iebrukumu Ukrainā, \"Delfi Bizness\" pavēstīja EK pārstāvniecībā Latvijā. Tajā informē, ka pasākumi tika apstiprināti saskaņā ar valsts atbalsta krīzes pagaidu regulējumu, ko Komisija pieņēma 2022. gada 23. martā, pamatojoties uz līguma par  Eiropas Savienības  darbību (“LESD”) nosacījumu, atzīstot, ka ES ekonomika saskaras ar nopietniem traucējumiem. Saskaņā ar krīzes pagaidu regulējumu Latvija paziņoja Komisijai par diviem pasākumiem ar kopējo budžetu 181,5 miljonu eiro apmērā MVU un lielu uzņēmumu atbalstam dažādās nozarēs saistībā ar Krievijas iebrukumu Ukrainā. Saskaņā ar šiem pasākumiem, kurus pārvaldīs valsts akciju sabiedrība un Latvijas valsts attīstības banka \" Altum \", atbalsts tiks sniegts kā garantijas jauniem aizdevumiem un nomai, un kā subsidēti aizdevumi. Ņemot vērā pašreizējās ģeopolitiskās situācijas izraisīto lielo ekonomisko nenoteiktību, pasākumu mērķis ir nodrošināt, lai pietiekama likviditāte joprojām būtu pieejama uzņēmumiem, kuriem tā ir nepieciešama. Pasākumi būs pieejami uzņēmumiem dažādās nozarēs, izņemot kredītiestādes un finanšu iestādes. Garantijas segs līdz 90% no aizdevuma vai nomas pamatsummas. Zaudējumus proporcionāli segs kredītiestādes un valsts. Šā pasākuma aplēstais budžets ir 22,5 miljoni eiro. Subsidētos aizdevumus piešķirs tieši \"Altum\". Šā pasākuma budžets ir 159 miljoni eiro. Eiropas Komisijā arī skaidro, ka gan maksimālā aizdevuma vai nomas summa, ko sedz valsts garantija, gan maksimālā subsidētā aizdevuma summa vienam saņēmējam būs vai nu 15 % no tā vidējā kopējā gada apgrozījuma pēdējos trijos slēgtajos pārskata periodos, vai 50 % no enerģijas izmaksām, kas radušās 12 mēnešu laikā pirms atbalsta pieteikuma iesniegšanas. Izņēmuma kārtā, ja saņēmēji ir tādi jaunuzņēmumi vai uzņēmumi ar nelielu apgrozījumu vai bez tā 2019. un 2020. gadā, kurus smagi skārusi pašreizējā krīze, aizdevuma vai nomas summu var palielināt, lai segtu likviditātes vajadzības. MVU gadījumā tie būs 12 mēneši, bet lielajiem uzņēmumiem seši mēneši. Komisija konstatēja, ka Latvijas pasākumi atbilst krīzes pagaidu regulējuma nosacījumiem. Turklāt uz atbalstu garantiju veidā attiecas aizsardzības pasākumi, lai nodrošinātu, ka pasākuma priekšrocības pēc iespējas lielākā mērā tiek nodotas galīgajiem saņēmējiem ar finanšu starpniekiem. Komisija secināja, ka Latvijas pasākumi ir samērīgi, piemēroti un vajadzīgi, lai novērstu nopietnus traucējumus dalībvalsts tautsaimniecībā atbilstoši LESD. Pamatojoties uz to, Komisija apstiprināja atbalsta pasākumu atbilstību ES valsts atbalsta noteikumiem.", "link": "https://www.delfi.lv/bizness/37293360/bankas_un_finanses/54598476/ek-apstiprina-latvijas-pasakumus-uznemumu-atbalstam-saistiba-ar-krievijas-iebrukumu-ukraina"},
{"title": "Latvijas Banka izlaidīs kolekcijas monētu ar luminiscējošu ventastegas skeleta attēlu", "category": "Finanses", "body": "Otrdien, 24. novembrī,  Latvijas Banka  izlaidīs kolekcijas monētu \"Ventastega\", kas veltīta vienam no nozīmīgākajiem ģeoloģijas un paleontoloģijas atklājumiem – devona perioda dzīvnieka \"Ventastega curonica\" fosilajām atliekām. Latvijas Bankas sudraba kolekcijas monēta veltīta oriģinālai un spilgtai Latvijas vēstures liecībai, kas ļauj iepazīt un izprast evolūcijas gaitu un tādējādi dara Latvijas zinātnieku atradumu īpaši nozīmīgu pasaulei. Šo monētu īpašu padara tas, ka ventastegas skelets iezīmēts ar fotoluminiscento apdruku. Vismaz 40 sekunžu paturot monētu tiešos spilgtas gaismas staros un pēc tam aplūkojot tumsā, ventastegas skelets spīdēs. Kolekcijas monētas grafiskā dizaina un plastiskā veidojuma autors ir mākslinieks  Ivars Drulle . Monētas priekšpusē atveidots no sekla ūdens uz sauszemes iznākošs tetrapods \"Ventastega curonica\", kura skelets iezīmēts ar fotoluminiscento apdruku. Monētas aizmugurē ar punktiem un līnijām stilizēti atveidots gadu miljoniem ilgs laika ritums, kā arī izvietota gadu skaita norāde 365 000 000. Jauno monētu no 24. novembra plkst. 12.00 varēs iegādāties Latvijas Bankas numismātikas produktu iegādes vietnē \"e-monetas.lv\". Monētas cena vietnē 48,00 eiro, iegādes limits vienai personai – piecas monētas. Monētas maksimālā tirāža ir 3000 eksemplāri. Monēta izgatavota \"Koninklijke Nederlandse Munt\" (Nīderlande). \"Ventastega curonica\" fosilās atliekas tika atrastas Kurzemē – iežu atsegumos Ventas upes baseinā Skrundas apkārtnē. Sugas nosaukumā iemūžināts Ventas un Kurzemes nosaukums, un tā šo dzīvnieku atpazīst zinātnieki un aizvēstures entuziasti visā pasaulē. Ventastega bija četrkājains, plēsīgs dzīvnieks, kas bija mazliet garāks par metru un dzīvoja pirms aptuveni 365 miljoniem gadu – laikā, kad tagadējā Latvijas teritorija atradās dažus grādus uz dienvidiem no ekvatora Eiramerikas paleokontinenta dienvidaustrumu malā. Par tik seniem laikiem vienīgās liecības ir ieži un tajos saglabājušies dzīvnieku un augu pārakmeņojumi jeb fosīlijas. Līdz šim zināmi vien nedaudzi devona tetrapodu fosīliju atradumi, tāpēc Latvijas ventastegas un tai radniecīgo daivspurzivju atradumiem ir liela zinātniska nozīme mugurkaulnieku evolūcijas izzināšanā. Kolekcijas monēta \"Ventastega\" ir likumīgs maksāšanas līdzeklis Latvijas Republikā (tomēr maz ticams, ka šādas monētas reāli nonāks apgrozībā, jo kolekcijas monētas pēc būtības ir mākslas darbi un ir numismātu un citu interesentu īpaši pieprasītas).", "link": "https://www.delfi.lv/bizness/37293360/bankas_un_finanses/52676037/latvijas-banka-izlaidis-kolekcijas-monetu-ar-luminiscejosu-ventastegas-skeleta-attelu"},
{"title": "Izlaidīs Latvijas Republikas atzīšanas de iure 100. gadadienai veltītu divu eiro piemiņas monētu", "category": "Finanses", "body": "Trešdien, 20. janvārī,  Latvijas Banka  izlaidīs Latvijas Republikas atzīšanas de iure 100. gadadienai veltītu divu eiro piemiņas monētu – tikai suvenīriesaiņojumā un suvenīrkomplektos ar iegādi internetā, informē Latvijas Banka. Jaunās piemiņas monētas nacionālās puses grafiskā dizaina autore ir māksliniece Zane Ernštreite. Monētas kopīgās puses autors ir mākslinieks Luks Luikss ( ), un monētas materiāls un izmērs neatšķiras no citām divu eiro apgrozības monētām. Piemiņas monētas nacionālajā pusē ir iekalts uzraksts \"100 LATVIJA DE IURE\", kā arī izlaišanas gads – 2021. Vienlaikus vārds \"Latvija\" norāda arī izdevējvalsti. Monētas jostu tāpat kā visām citām Latvijas Republikas 2 eiro apgrozības monētām rotā uzraksts \"DIEVS * SVĒTĪ * LATVIJU *\". Jaunā divu eiro monēta kalta \"Staatliche Münzen Baden-Württemberg\" (Vācija). Apgrozības monētu komplektā \"Latvija de iure 100\" iekļautas 2021. gada eiro apgrozības monētas ar nominālvērtību no viena centa līdz diviem eiro un papildus tām arī jaunā divu eiro piemiņas monēta. Divu eiro monētas \"Brilliant Uncirculated\" kvalitātē cena suvenīriesaiņojumā ir 7,90 eiro un iegādes limits vienai personai – pieci eksemplāri (kopējā tirāža – 5000 eksemplāru), savukārt apgrozības monētu komplekta cena ir 25,00 eiro un iegādes limits vienai personai – pieci eksemplāri (kopējā tirāža – 7000 eksemplāru). Jaunās divu eiro piemiņas monētas, kas ir arī apgrozības monētas, pagaidām nebūs pieejamas (t.sk. monētas tīstokļos). Kopumā 400 000 monētu plānots laist apgrozībā pēc situācijas normalizēšanās, par to laikus informējot sabiedrību. Iegāde būs iespējama tikai interneta vietnē \"e-monetas.lv\" no 20. janvāra plkst. 12.00. Iegādei jaunās piemiņas monētas būs pieejamas tikai suvenīriesaiņojumā un apgrozības monētu komplektos. Covid-19 pandēmijas dēļ jaunie numismātikas produkti nebūs pieejami Latvijas Bankas kasēs. Interneta vietnē veikto pirkumu saņemšana pagaidām būs iespējama tikai pa pastu. Pirmais pasaules karš  būtiski mainīja Eiropas politisko karti. Izveidojās vairākas jaunas valstis, t.sk. Latvijas Republika, kas tika proklamēta Rīgā 1918. gada 18. novembrī. Latviešu tautas vēsturiskajā apziņā tā ir valsts dzimšanas diena. Tomēr Latvijā joprojām turpinājās karadarbība – Neatkarības karš. 1920. gadā Latvijas valdība ieguva kontroli pār visu valsts teritoriju un sākās aktīvs diplomātiskais darbs, lai panāktu Latvijas starptautisko atzīšanu de iure. Sabiedroto valstu Augstākā padome 1921. gada 26. janvārī plkst. 17.00 Latvijas delegācijai paziņoja, ka Latvijas Republika atzīta de iure. Tādējādi Latvija kļuva par starptautisko tiesību subjektu un pavērās ceļš tās uzņemšanai Tautu Savienībā. Latvijas iedzīvotājus vienmēr vienojusi valstiskuma apziņa, tēvzemes mīlestība un valsts himna \"Dievs, svētī Latviju!\", bet valsts tiesisko nepārtrauktību padomju un nacistu okupācijas gados sargāja Latvijas diplomāti Rietumvalstīs. Latvijas neatkarības atgūšana un tālāka valsts stiprināšana ir veikums, kas apstiprina Latvijas atzīšanas de iure neatsaucamību. \"Latvija de iure 100\" šajā gadā būs vienīgā Latvijas Bankas izlaistā divu eiro piemiņas monēta. Ikvienai eiro zonas valstij ir tiesības katru gadu emitēt līdz divām īpaša dizaina divu eiro piemiņas monētām, kā arī vēl vienu piemiņas monētu kalt vairāku eiro zonas valstu kopīgas programmas ietvaros, ja tāda tiek organizēta. Latvijas Banka turpina īpaša dizaina apgrozības monētu kalšanas tradīciju Latvijā. Eiro piemiņas monētas ir likumīgs maksāšanas līdzeklis Latvijas Republikā un citās eiro zonas valstīs.", "link": "https://www.delfi.lv/bizness/37293360/bankas_un_finanses/52838607/izlaidis-latvijas-republikas-atzisanas-de-iure-100-gadadienai-veltitu-divu-eiro-pieminas-monetu"},
{"title": "Latvijas Banka izlaidīs jaunu kolekcijas monētu 'Personiskā brīvība'", "category": "Finanses", "body": "Piektdien, 11. decembrī,  Latvijas Banka  izlaidīs kolekcijas monētu \"Personiskā brīvība\", kas ir daudzsološās dizaineres Beates Šņukas debija monētu mākslā, informē centrālās bankas pārstāvji. 2019. gadā Latvijas Banka aicināja dažādu nozaru studentus uz diskusiju par to, ko personiskā brīvība nozīmē mūsdienās. Māksliniece filozofiskajai tēmai veltītajā monētā izvēlējusies simboliski attēlot ideju, ka mūsu brīvība beidzas tur, kur sākas cita cilvēka tiesības. Viņa šo robežu parādījusi, atveidojot regulāras sešstūra piramīdas, kuras saskaras viena ar otru un kuru skaldnes veidotas, izmantojot atšķirīgu tehniku. Sudraba kolekcijas monēta \"Personiskā brīvība\" veltīta tēmai, kas īpaši aktuāla mūsdienās, kad tehnoloģijas radījušas iespēju katram publiski paust savu viedokli jebkurā jautājumā. Tas liek padomāt par to, kādas ir mūsu brīvās gribas robežas un cik būtiski ir rēķināties ar citu rīcību un viedokli. Mūsu rīcība ietekmē sabiedrību tikpat ļoti, cik sabiedrība ietekmē mūs. Kamēr vien mēs respektēsim sabiedrības sociālās normas, bet sabiedrība cienīs ikkatra neatkarību, mēs būsim brīvi. Monētas priekšpusē un aizmugurē atveidotas regulāras sešstūra piramīdas, kuru skaldnes klāj dažādas intensitātes matējums, melnas krāsas uzdruka, apzeltījums vai spoguļvirsma. Daudzšķautņainas personības ar neatkārtojamu īpašību kopumu, kas izpaužas rīcībā, domāšanā un emocionālajās reakcijās, kopā veido sabiedrību, kurā katram ir savas tiesības un pienākumi, izpratne par sociālajām normām un personiskā brīvība. Kolekcijas monētas grafiskā dizaina autore ir  . Jaunā māksliniece ir absolvējusi Eindhovenas Dizaina akadēmiju, viņas darbi izstādīti dažādās starptautiskās izstādēs. Jauno monētu no 11. decembra plkst. 12.00 varēs iegādāties tikai Latvijas Bankas numismātikas produktu iegādes vietnē. Monētas cena – 53 eiro, iegādes limits vienai personai – 4 monētas. Monētas tirāža ir 3500 eksemplāri. Monēta izgatavota Polijas kaltuvē \"Mennica Polska S.A.\".", "link": "https://www.delfi.lv/bizness/37293360/bankas_un_finanses/52735477/latvijas-banka-izlaidis-jaunu-kolekcijas-monetu-personiska-briviba"},
{"title": "Kredītu likmes Latvijā ir augstākas nekā eirozonā, būtiski neatšķiras no citām Baltijas valstīm", "category": "Finanses", "body": "Kredītu procentu likmes Latvijā joprojām ir būtiski augstākas nekā eirozonā kopumā, taču kopš 2020. gada beigām tām bijusi tendence nedaudz samazināties, teikts  Latvijas Bankas  veidotajā \"Finanšu stabilitātes pārskatā\". Procentu likmes vairs būtiski neatšķiras no pārējo Baltijas valstu kredītu procentu likmēm. Tomēr to pieauguma risks atkal palielinājies, ņemot vērā augstāku risku uztveri un globālo centrālo banku monetārās politikas kursa maiņu. Uzņēmumu kreditēšanas dinamiku joprojām nosaka piedāvājuma un pieprasījuma faktoru mijiedarbība. Lielāko kredītiestāžu kreditēšanas politika attiecībā uz uzņēmumiem saglabājas konservatīva. Nepietiekamā konkurence MVU kreditēšanas tirgū ir viens no faktoriem, kas ietekmē kredītu nosacījumus (piemēram, kredītu termiņus, cenas, nodrošinājuma prasības). Saskaņā ar kredītiestāžu veiktās kreditēšanas apsekojumu kreditēšanas standarti 2021. gadā un 2022. gada sākumā saglabājās stabili, arī noraidīto pieteikumu skaits gandrīz nemainījās. Ņemot vērā augsto nenoteiktību, kā arī augošās energoresursu cenas, aizdevēju piesardzība, visticamāk, varētu vēl vairāk palielināties. Arī pieprasījums pēc kredītiem šajā situācijā varētu sarukt. Uzņēmumu pieprasījums pēc kredītiem saglabājas vājš. Kreditēšanas apsekojumā kredītiestādes norāda uz ilgstošu pieprasījuma kritumu ar nelielām svārstībām dažos ceturkšņos. Uz nogaidošo pozīciju un nevēlēšanos investēt netieši norāda arī būtiskais uzņēmumu noguldījumu pieaugums. Straujais energoresursu un citu izmaksu kāpums var kavēt investīciju projektu īstenošanu un kreditēšanu. Vienlaikus atveseļošanās plāna \"Next Generation EU\" īstenošana varētu veicināt kreditēšanu vidējā termiņā. Ilgstoši vājo uzņēmumu kreditēšanu ietekmē arī vairāki strukturāli faktori – trūkumi uzņēmējdarbības vides attīstībā (t.sk. grūti prognozējamā valsts un pašvaldību politika vairākās jomās), valsts un pašvaldības iestāžu kapacitātē (t.sk. sadarbībā ar privāto sektoru), ēnu ekonomikas novēršanā, tiesībaizsardzības sistēmā, kapitāla tirgus attīstībā, būvniecības nozares attīstībā, izglītības sistēmā un darbaspēka tirgū, norāda eksperti.", "link": "https://www.delfi.lv/bizness/37293360/bankas_un_finanses/54498490/kreditu-likmes-latvija-ir-augstakas-neka-eirozona-butiski-neatskiras-no-citam-baltijas-valstim"},
{"title": "Vāc parakstus par mazo nominālu monētu izņemšanu no apgrozības", "category": "Finanses", "body": "Kā iniciatīvas pārstāve norādīta Stella Utnāne. Viņa uzskata, ka viena un divu eirocentu monētas būtu jāizņem no apgrozības, jo tās nav ērtas lietošanā, cilvēki vairās tās izmantot, un to uzturēšana apritē valstij izmaksā dārgāk par to nesto ekonomisko vērtību. Tādēļ, viņasprāt, izņemt viena un divu eirocentu monētas no apgrozības būtu valstiski atbildīgs lēmums. Utnāne zināja stāstīt, ka šādu priekšlikumu ierosinājušas arī  Lietuvas  un  Igaunijas  centrālās bankas un šāds solis jau ir sperts Beļģijā, Itālijā, Īrijā, Nīderlandē un Somijā. Iniciatīvas autores ieskatā, šādu pārmaiņu rezultātā sabiedrības ieguvums būs saprotamākas preču un pakalpojumu cenas, vieglāki norēķini un ietaupīti budžeta līdzekļi, kas patlaban aiziet mazo nominālu monētu uzturēšanai apgrozībā. Diskusija par šo jautājumu  Eiropas  Savienībā notiek jau ilgāku laiku, taču nekādi lēmumi nav pieņemti. Kā liecināja 2019. gada izskaņā veiktā \"Eirobarometra\" aptauja, Latvijas iedzīvotājiem ir krietni noraidošāka attieksme pret piedāvājumu atteikties no viena un divu centu monētām un noapaļot cenas nekā citu eirozonas valstu iedzīvotājiem. Latvijā 48% aptaujāto pauduši gatavību apsvērt atteikšanos no maza nomināla eirocentu monētām, kamēr pārējā eirozonā šādai idejai atbalstu pauduši 65% aptaujāto. Savukārt 46% Latvijas iedzīvotāju bijusi noraidoša attieksme pret šo piedāvājumu, kamēr pārējās eirozonas valstīs noraidoši bijuši tikai 32% aptaujāto. Lūgti vērtēt, vai, rīkojoties ar skaidru naudu, to ir viegli atšķirt un lietot, iedzīvotāji gan Latvijā, gan pārējā eirozonā papīra naudu ir atzinuši par vieglāk lietojamu nekā monētas. No aptaujātajiem Latvijas iedzīvotājiem eiro banknotes kā viegli lietojamas novērtējuši 96%, bet monētas - 83%. Līdzīgi šie rādītāji bijuši arī eirozonas valstīs kopumā - attiecīgi 95% un 83%.", "link": "https://www.delfi.lv/bizness/37293360/bankas_un_finanses/51848759/vac-parakstus-par-mazo-nominalu-monetu-iznemsanu-no-apgrozibas"},
{"title": "Digitālais eiro skatāms kā nākotnes alternatīva skaidrai naudai", "category": "Finanses", "body": "Digitālais eiro nākotnē varētu kalpot kā alternatīva skaidrai naudai, un atbalstāma šī projekta izpētes fāzes sākšana, sprieda  Saeimas   Eiropas  lietu komisijas deputāti, uzklausot  Finanšu ministrijas  un  Latvijas Bankas  sagatavoto nacionālo pozīciju šajā jautājumā. \"Latvijā aptuveni 70 procenti no visiem maksājumiem šobrīd tiek veikti bezskaidrā naudā. Pandēmijas laikā īpaši vērojama skaidras naudas maksājumu īpatsvara samazināšanās. Digitālā eiro ieviešanas mērķis ir piedāvāt alternatīvu formu skaidrai naudai,\" sacīja Saeimas Eiropas lietu komisijas priekšsēdētāja Vita Anda Tērauda, norādot, ka nav pamata bažām par skaidras naudas kā maksāšanas līdzekļa izņemšanu no aprites. Jau ziņots, ka  Eiropas Centrālā banka  sākusi digitālā eiro izpētes projektu, un par to deputātus komisijas sēdē informēja Finanšu ministrijas un Latvijas Bankas pārstāvji. Izpētes laikā tiks spriests par digitālā eiro formu, tā pielietojamību norēķinu veikšanā, izmantošanu tautsaimniecībā un ieviešanas tehniskajiem risinājumiem. Digitālajam eiro jābūt funkcionālam, vienlīdzīgi pieejamam visā Eiropas Savienībā, kā arī savienojamam ar citiem maksāšanas instrumentiem un risinājumiem. Tam būtu jānodrošina darījumi gan tiešsaistes, gan bezsaistes režīmā, esot ērti lietojamam, drošam un bez maksas. Paredzēts, ka digitālā eiro izveides izpēte ilgs divus gadus. Tā ļaus izdarīt secinājumus arī par digitālā eiro ietekmi uz finanšu sektoru, izvērtēt riskus un ieguvumus, drošību un pieejamību patērētājiem. Digitālā eiro ieviešanas perioda kopējais ilgums provizoriski varētu būt pieci gadi. Finanšu ministrijas pārstāvji norādīja, ka digitālais eiro ir vērtējams kā centrālās bankas emitēto valūtu papildinošs maksāšanas līdzeklis, nevis aizvietotājs. Latvijas Bankas pārstāvji informēja, ka šobrīd neviena no valstu centrālajām bankām nav emitējusi savu digitālo valūtu un strādā izpētes stadijā.", "link": "https://www.delfi.lv/bizness/37293360/bankas_un_finanses/53751395/digitalais-eiro-skatams-ka-nakotnes-alternativa-skaidrai-naudai"},
{"title": "Jūlija veiksminieki, zaudētāji un prognozes Baltijas biržās", "category": "Finanses", "body": "Ja par laikapstākļiem varam teikt, ka jūlijā ir gājis karsti, tad  Baltijas  biržās ir gājis vidēji silti, ja neskaita dažus izņēmumus. Tomēr garlaicīgi gājis nav. Ir jaunpienācēji, kuri jau pirmajās tirdzniecības dienās uzrādīja iespaidīgu pieaugumu, tāpat ir arī uzņēmumi, kas akcionāru sapulču dienaskārtībā ir iekļāvuši jautājumu par kotēšanas pārtraukšanu biržā. Arī \" Olainfarm \" sāga nenogurstoši turpinās, liekot lauzīt galvu mazajiem akcionāriem. Taču par to visu mazliet vēlāk, sākumā, kā ierasts, apskatīsim lielākos veiksminiekus un zaudētājus. Starp \"Top 10\" akcijām ar augstāko akcijas cenas pieaugumu jūlijā ir trīs bankas. Vislielāko pieaugumu no tām uzrādīja \"Coop Pank\", kārtējo reizi priecējot ar labiem finanšu rezultātiem. \" Coop Pank \" akcijas jūlijā pieauga par 38,41%, savukārt akcijas cenas pieaugums kopš \"Coop Pank\" IPO, kas norisinājās 2019. gada decembrī, jūlija beigās sasniedza jau 164%.", "link": "https://www.delfi.lv/bizness/37293360/bankas_un_finanses/53476647/julija-veiksminieki-zaudetaji-un-prognozes-baltijas-birzas"},
{"title": "Latvijas iedzīvotāja skaidrās un bezskaidrās naudas norēķinu īpatsvars ir 27% pret 73%", "category": "Finanses", "body": "Bezskaidrās naudas maksājumu īpatsvars kopējā maksājumu skaitā turpina pakāpeniski pieaugt. Viena Latvijas iedzīvotāja skaidrās naudas un bezskaidrās naudas norēķinu īpatsvars ir attiecīgi 27% un 73% (2020. gada augustā – attiecīgi 32% un 68%), liecina  Latvijas Bankas  2021. gada marta \"Maksājumu radars\". 2020. gada 2. pusgadā, pielāgojoties dzīvei Covid-19 pandēmijas apstākļos, iedzīvotāju bezskaidrās naudas maksājumos bijis vērojams vairāk nekā 10% pieaugums, kas ar uzviju kompensēja kritumu, kurš tika piedzīvots 2020. gada 1. pusgadā. Latvijas Bankas Maksājumu sistēmu pārvaldes Maksājumu sistēmu politikas daļas vadītājs Deniss Fiļipovs norāda: \"Nu jau gandrīz gadu dzīvojam Covid-19 pandēmijas zīmē, un tā ir būtiski mainījusi maksājumu pakalpojumu lietotāju paradumus un viedokli par ērtākajiem norēķinu veidiem. Būtiski ierobežojumi klātienes tirdzniecībā atspoguļojas \"Latvijas Faktu\" 2021. gada februārī veiktās aptaujas rezultātos, kur 30% respondentu norādīja, ka pēdējās nedēļas laikā nav veikuši nevienu skaidrās naudas maksājumu. Vēl vasarā šādu respondentu īpatsvars bija teju uz pusi mazāks, savukārt pirms gada, tieši pirms pandēmijas sākuma, bez skaidrās naudas darījumiem bija iztikuši tikai 10% aptaujāto.\" Pandēmija ir būtiski veicinājusi patērētāju iekļaušanos digitālajā pasaulē un veicinājusi nozīmīgas pārmaiņas e-komercijā, kuras, visticamāk, būs ar paliekošu ietekmi. \"Lai gan pavasarī e-komercijā tika piedzīvots būtisks darījumu skaita un apjoma kritums, 2020. gads daudzus piespieda iegūt savu pirmo tiešsaistes pirkumu pieredzi, un izrādījās, ka tas nav ne sarežģīti, ne apgrūtinoši. Nenoliedzami, tas veicinās arī sabiedrības digitālās prasmes kopumā,\" pauž Fiļipovs. Lai gan pandēmija kopumā nav ietekmējusi iedzīvotāju norēķinus ar maksājumu kartēm, Latvijas Bankā atzīmē ļoti būtisku pieaugumu tieši bezkontakta norēķinu lietošanā. Pirms gada bezkontakta tehnoloģiju norēķinos ar karti izmantoja 44% respondentu, 2020. gada augustā – jau 53%, bet 2021. gada februārī – 61%. Interesanti, ka iedzīvotāji, dodot priekšroku bezkontakta norēķiniem ar karti fiziskajās tirdzniecības vietās, joprojām paliek uzticīgi pierastajai maksājumu kartes plastikāta formai. Tikai katrs desmitais respondents ir izmēģinājis to darīt ar digitālu karti viedtālrunī plastikāta kartes vietā. \"Tas, protams, nav maz, bet kopš augusta novērots pieaugums tikai par vienu procentu punktu,\" piebilst Fiļipovs. \"Daudzi iedzīvotāji ikdienā izbauda ātrus pārskaitījumus, kas starp bankām notiek mazāk nekā sekundes laikā, tomēr ne visi apzinās, ka to nodrošina Latvijas Bankas uzturētā zibmaksājumu infrastruktūra. Šā gada februārī 30% no respondentiem norādīja, ka pēdējās nedēļas laikā ir veikuši vismaz vienu zibmaksājumu,\" informē centrālās bankas eksperts. Zibmaksājumu lietotāji esot samērā labi informēti par iespēju tos veikt vienkāršoti – izmantojot naudas saņēmēja tālruņa numuru, nevis bankas konta numuru (tādi bija 80% no zibmaksājumu lietotājiem), t.sk. trešdaļa to izmanto regulāri un ikdienā. Šis Latvijas Bankas un kredītiestāžu kopīgi izveidotais pakalpojums jau ir ieguvis lielu popularitāti iedzīvotāju vidū – kopš pagājušā gada augusta zibsaišu reģistrā reģistrēto zibsaišu (tālruņa numura un konta numura sasaiste) skaits ir pieaudzis vairāk nekā uz pusi, savukārt to iedzīvotāju īpatsvars, kuri ikdienā sākuši veikt pārskaitījumus uz tālruņa numuru, sešu mēnešu laikā kopš 2020. gada augusta pieaudzis aptuveni par trešdaļu. \"Prognozējams, ka iepriekš aprakstītās tendences turpināsies arī tad, kad izdosies pieveikt Covid-19 pandēmiju un dzīve vairāk vai mazāk atgriezīsies normālās sliedēs. Mūsdienu tehnoloģijas un iespējas maksājumu jomā saglabāsies. Tās padara cilvēku dzīvi ērtāku un atbrīvo laiku, lai nodarbotos ar citām, patīkamākām, lietām,\" rezumē Fiļipovs.  Latvijas Bankā arī informē, ka vēl nedaudz pieaudzis to iedzīvotāju skaits, kuri uzskata, ka monētas ar mazu nominālvērtību – 1 cents un 2 centi – būtu izņemamas no apgrozības (šādu viedokli 2021. gada februārī pauda 46% aptaujāto iedzīvotāju; 2020. gada augustā – 43%). To iedzīvotāju skaits, kuri uzskata, ka 1 centa un 2 centu monētas atstājamas apgrozībā, saglabājas stabils (48% 2021. gada februārī un 49% 2020. gada augustā). Nedaudz samazinājusies iedzīvotāju apmierinātība ar skaidrās naudas pieejamību. Vairāk nekā 3/4 jeb 78% iedzīvotāju 2021. gada februārī bija pilnībā vai drīzāk apmierināti ar iespējām izņemt skaidro naudu no sava bankas konta (par 6 procentu punktiem mazāk nekā 2020. gada augustā). Iespējas izņemt skaidro naudu no sava bankas konta kritiski vērtēja 11% aptaujāto jeb par 3 procentu punktiem vairāk nekā 2020. gada augustā).", "link": "https://www.delfi.lv/bizness/37293360/bankas_un_finanses/53054881/latvijas-iedzivotaja-skaidras-un-bezskaidras-naudas-norekinu-ipatsvars-ir-27-pret-73"},
{"title": "Pēc 7 zaudējumu gadiem ar oligarhiem saistītā 'Industra bank' pusgadu noslēdz ar peļņu", "category": "Finanses", "body": "Jāpiebilst, ka šā gada laikā ir veikta uzņēmuma papildu kapitāla emisija divu miljonu eiro apmērā. Būtisks faktors \"Industra\" attīstībā ir tās akcionāru sastāva maiņa, tajā ienākot jauniem dalībniekiem, kuri vienprātīgi atbalsta bankas vīziju par Latvijas mazo un vidējo uzņēmumu kreditēšanu, skaidro Ozoliņa. Pārskata periodā \"Industra\" ievērojami samazināja vēsturiski izveidojušos ienākumus nenesošo aktīvu apjomu un atteicās no zaudējumus nesošajiem klientu apkalpošanas centriem. Tā rezultātā bankas neto aktīvi pirmajā pusgadā pieauguši par 33 miljoniem eiro jeb 22%, un klientu noguldījumu apjoms par 32 miljoniem eiro jeb 24%. \"Konsekventi īstenotā bankas kapitāla palielināšana un ieguldītais lielais darbs pie peļņu nenesošo aktīvu apjoma samazināšanas ir nesis redzamus augļus – tieši pateicoties šim aktivitāšu kompleksam esam varējuši atsākt vietējo uzņēmēju kreditēšanu gan Rīgā, gan Latvijas reģionos – Liepājā, Jelgavā, Ventspilī, un citur. Plānojam, ka otrajā pusgadā izsniegsim kredītus vēl 25 miljonu eiro apjomā,\" uzsver Raivis Kakānis, \"Industra\" valdes priekšsēdētājs. \"Lai arī esam maza banka, mūsu ambīcijas ir kļūt par pirmās izvēles banku Latvijas mazo un vidējo uzņēmēju lokā. Mēs redzam, ka šajā nišā banka var labi attīstīties, jo Latvijā ir gana daudz uzņēmumu, kas dažādu iemeslu dēļ nekreditējas lielajās universālajās bankās.\" Banka turpina darbu arī pie jaunu produktu ieviešanas, tostarp internetbankas un mobilās aplikācijas izveides. \"Industra\" ir 1994. gadā dibināta Latvijas kredītiestāde ar vairāk nekā 20 tūkstošiem klientu. 2020. gada janvārī banka mainīja nosaukumu no \"Meridian Trade Bank\" uz \"Industra. Kā patiesā labuma guvējs bankai \" Lursoft \" pieejamajos datos norādīts Jurijs Adamovičs. Bankai ir deviņi apkalpošanas centri – pieci no tiem atrodas Rīgā, savukārt pārējie Daugavpilī, Liepājā, Ventspilī un Jelgavā. Jau ziņots , ka martā AS \" Industra Bank \" piesaistīja jaunas investīcijas septiņu miljonu eiro apmērā. Banka norāda, ka iemaksas \"Industra\" kapitālā ir veikuši divi investori – SIA \"J.A. Investment Holding\" īpašnieks Jurijs Adamovičs, kurš nodrošināja 64% no veiktā septiņu miljonu eiro ieguldījuma, un SIA \"HPI 2\" īpašnieki Ralfs Kļaviņš un Andis Kļaviņš, attiecīgi iemaksājot 36% no ieguldījuma. \"HPI 2\" patiesie labuma guvēji ir Andis Kļaviņš un Ralfs Kļaviņš, liecina Uzņēmumu reģistra dati. \"HPI 2\" reģistrēta vien 2019. gada decembrī un tās pamatkapitāls ir 2,8 tūkstoši eiro, liecina \"Crediweb\" dati. Andis Kļaviņš ir patiesais labuma guvējs vairākos citos uzņēmumos. Viens no viņa ieņemtajiem amatiem ir padomes loceklis \"Rīgas Tirdzniecības ostā\", kas publiskajā telpā tiek saistīta ar bijušo politiķu Andra Šķēles un Aināra Šlesera ģimenēm. Jānorāda, ka \"Rīgas Tirdzniecības ostai\" joprojām nav norādīti patiesie labuma guvēji, liecina \"Crediweb\" dati. Viens no \"Rīgas Tirdzniecības ostas\" īpašniekiem ir uzņēmums \"Latmorporttrans\", kura valdē darbojas Andis Kļaviņš. Ralfs Kļaviņš ieņem amatus, piemēram, \"Rīgas Tirdzniecības ostā\", SIA \"Skonto metāls\", AS \"Žurnāli un  Diena \", SIA \"Poligrāfijas grupa Mūkusala\" u.c. Savukārt Jurijs Adamovičs kā patiesais labuma guvējs ir norādīts 14 uzņēmumos, tai skaitā \"Alūksnes putnu fermā\" un \"Baltic New Technologies\", liecina \"Lursoft\" dati. Jāatgādina, ka 2014. gadā  Ministru kabinets  nolēma piešķirt nodokļu atlaides \"Baltic New Technologies\" līdz 91,9 miljoniem eiro par iespējamām investīcijām 420 miljonu eiro apmērā naftas ķīmijas rūpnīcā Ventspilī. Ministru kabineta rīkojums Nr. 278  pieejams šeit. Jau ziņots, ka TV 3 raidījums \"Nekā personīga\" pērnā gada nogalē stāstīja, ka ekspolitiķi un biznesmeņi Andris Šķēle un Ainārs Šlesers vēlas kļūt par baņķieriem un grasās pirkt \"Meridian Trade Bank\". Viņi šo ieceri publiski nav komentējuši.", "link": "https://www.delfi.lv/bizness/37293360/bankas_un_finanses/53523313/pec-7-zaudejumu-gadiem-ar-oligarhiem-saistita-industra-bank-pusgadu-nosledz-ar-pelnu"},
{"title": "'Nākotnes kapitāls': Kā nomaksāt nodokļus no akciju portfeļa ieguldījumiem un kas ir ETF?", "category": "Finanses", "body": "Pēdējo gadu laikā daudzi, tostarp Latvijas iedzīvotāji, sākuši interesēties par savu līdzekļu ieguldīšanu akcijās. Šis ir visai veiksmīgs veids, lai pelnītu un krātu, piemēram, vecumdienām. Tomēr, izvēloties to darīt, jāatceras arī par pienākumu pret valsti jeb ienākumu nodokļa nomaksu. Par to arī vairāk šajā raidījumā. Tāpat skaidrojam, kā ieguldīt akciju portfelī, ja tam negribas vai trūkst zināšanu visu laiku sekot līdzi. Risinājums varētu būt pasīvā ieguldīšana speciālos fondos.  Raidījuma vadītāja, \"Delfi\" valdes priekšsēdētaja Konstantīna Kuzikova akciju portfeļa vērtība divu mēnešu laikā pieaugusi par nedaudz vairāk nekā vienu procentu, sasniedzot 404, 86 eiro. Tādēļ Konstantīna Kuzikova padomdevējs akciju iegādē , finanšu eksperts Kaspars Peisenieks stāsta par to, kādi nodokļi jāmaksā, darbojoties akciju tirgū, kā tos visērtāk un pareizāk noformēt, kā arī, kad to var nedarīt.  \"Skaidrs, ka no jebkuriem ienākumiem, kas mums ir, nodokļi kādā veidā ir jāsamaksā. Labākais un pareizākais veids būtu zināt, kā to darīt pareizi, un pašiem to deklarēt laikā, kad vajag. Kā arī izvairīties no pretējiem gadījumiem, kad neesam kaut ko deklarējuši un ir parādījušies ienākumi, sāk veidot auditu, un tāpat beigās šie nodokļi ir jāsamaksā plus vēl uzrēķinātie soda procenti, varbūt vēl soda naudas. Tas var veidot diezgan nopietnas summas,\" skaidro Peisenieks. Visus \"Nākotnes kapitāls\" raidījumus  skaties šeit. Delfi Bizness", "link": "https://www.delfi.lv/bizness/37293360/bankas_un_finanses/53756435/nakotnes-kapitals-ka-nomaksat-nodoklus-no-akciju-portfela-ieguldijumiem-un-kas-ir-etf"},
{"title": "'Swedbank': valsts rīcība ilgtspējas datu pieejamības nodrošināšanā nav pietiekami ātra", "category": "Finanses", "body": "Šobrīd bankām aktuāls izaicinājums ir ilgtspējas prasību ieviešana un datu pieejamība, lai varētu izvērtēt, kāda ir to darījumu portfeļos esošo projektu ietekme uz vidi un atbilstība zaļā kursa prasībām, taču no valsts puses rīcība attiecībā uz šādu datu pieejamības nodrošināšanu nav pietiekami ātra, atzina Latvijas \" Swedbank \" valdes priekšsēdētājs Lauris Mencis. \"Izaicinājumi slēpjas tajā, ka bankām būs jāsāk atskaitīties par atstāto klimata pēdu ne tikai savā tiešajā darbībā, bet arī caur mūsu darījumu portfeļiem. Līdz ar to mums ir nepieciešami daudzi un dažādi šos darījumus raksturojošie ilgtspējas dati, un tur var būt sarežģījumi, jo ne visi nepieciešamie dati šobrīd tiek apkopoti un ne visu reģistru turētājiem ir saistoši vai iespējams sniegt ziņas, lai savukārt mēs varētu izpildīt savus pienākumus. Tas ir visas finanšu nozares izaicinājums, un uz to mēs, protams, arī ļoti intensīvi vēršam gan regulatoru, gan arī publiskā sektora partneru uzmanību,\" sacīja Mencis. Piemēram, kas attiecas uz jaunajiem būvobjektiem, tad relatīvi nesen ir stājušies spēkā noteikumi par energoefektivitātes sertifikātiem, kas satur nepieciešamos datus. Taču tādi ir ļoti mazai daļai no kopējā nekustamo īpašumu skaita, un informācija ir nepieciešama arī par citiem objektiem. \"Tādēļ ir jautājums, kā veidot šo datu iegūšanu un apmaiņu, jo arī energoauditi kaut ko maksā. Pašlaik problēma ir apzināta, bet skaidru risinājumu vēl nav. Ja mēs runājam kopumā, tad datu pieejamība šajā fāzē joprojām ir vislielākais izaicinājums,\" atzina \"Swedbank\" vadītājs. Turklāt papildus problēmas rada tas, ka virzība uz zaļo kursu, tostarp ilgtspējas transformācija, Latvijas publiskajā sektorā ir diezgan fragmentēta un Latvijā var nosaukt vismaz piecas ministrijas, kuras ir iesaistītas, bet iztrūkst kopskata. Mencis turklāt norādīja, ka virzību uz zaļo kursu pašlaik diktē arī investori. \"Piemēram, lielās aktīvu pārvaldes kompānijas, investīciju fondi ilgtspējas jautājumus jau liek savās darbības stratēģijās, un uz to tālāk ir jāreaģē visiem, kuru projektos šī nauda tiek ieguldīta. Tāpat savi nosacījumi būs Eiropas Centrālajai bankai (ECB). Viņus varbūt ne vienmēr interesē, kas ir noteikts nacionālajos likumos, taču tieši tāpēc mums pašiem vajadzētu būt ieinteresētiem aktīvi iesaistīties nacionālās politikas veidošanā. Piemēram, ja pret aktīviem, kuri nebūs īpaši zaļi, bankām būs jāveido lielāks kapitāls, tad tas būs jādara neatkarīgi no tā, kura tieši likumdošana to nosaka,\" pauda \"Swedbank\" vadītājs. Viņš gan uzsvēra, ka vienlaikus caur ilgtspējas transformāciju paveras arī ļoti daudz investīciju iespēju. Jau vēstīts, ka 2020. gadā spēkā stājās Eiropas Savienības Taksonomijas regula, kuras mērķis ir mazināt klimata izmaiņas. Latvijas Finanšu nozares asociācijā norādīja, ka saskaņā ar to bankām no 2024. gada būs jāziņo, kāds ir \"zaļo\" aktīvu īpatsvars to portfelī. Vienlaikus asociācijā uzsver, ka katrai bankai atsevišķi apkopot nepieciešamos datus par nozarēm, segmentiem utt. būs ļoti neefektīvi, attiecīgi tās cerīgi raugās valsts sektora virzienā, kam vajadzētu spēt piedāvāt datubāzes ar salīdzināmiem datiem.", "link": "https://www.delfi.lv/bizness/37293360/bankas_un_finanses/54628748/swedbank-valsts-riciba-ilgtspejas-datu-pieejamibas-nodrosinasana-nav-pietiekami-atra"},
{"title": "'Luminor' emitē obligācijas 500 miljonu eiro vērtībā", "category": "Finanses", "body": "Banka \" Luminor \" ir noslēgusi nodrošināto obligāciju emisiju 500 miljonu eiro apmērā ar piecu gadu termiņu. Darījums, kas tika pabeigts 11. maijā, ir saskaņā ar \"Luminor\" izaugsmes stratēģiju un uzlabos bankas pasīvu struktūru. \"Informējam par otro nodrošināto obligāciju emisiju, pirmo īstenojām 2020. gada martā. Šie darījumi mums nodrošina plašākas klientiem sniegtā atbalsta iespējas un stiprina mūsu darbību Latvijā, Lietuvā un Igaunijā,\" norāda Palle Nordals, \"Luminor\" Finanšu direktors. Šā gada 10. maijā \"Luminor\" pārstāvji vairākkārt virtuāli tikušies ar  Eiropas  investoriem, un pēc pozitīvu atsauksmju saņemšanas nākamajā dienā veica obligāciju emisiju. Investoru interese bijusi liela, tika saņemti pirkšanas rīkojumi no vairāk nekā 30 investoriem visā Eiropā. To apmērs, kvalitāte un dažādība ļāvusi \"Luminor\" bankai noteikt jauno vērtspapīru kupona likmi 1,688% apmērā. Investoru pieprasījums no vāciski runājošām Eiropas valstīm veidojis apmēram trešdaļu no kopējā rīkojumu apjoma, interese bijusi arī no investoriem Ziemeļvalstīs un  Baltijas  valstīs. Obligācijas, kuras reitingu aģentūra \" Moody's \" novērtējusi ar Aa1 reitingu, ir kotētas  Īrijas  biržā un tika emitētas saskaņā ar \"Luminor\" Eiropas vidēja termiņa parādzīmju (EMTN) programmu. \"Luminor Markets\" abos darījumos bija emisijas vadošais organizētājs.", "link": "https://www.delfi.lv/bizness/37293360/bankas_un_finanses/54362376/luminor-emite-obligacijas-500-miljonu-eiro-vertiba"},
{"title": "'Krājbankas' civillietā materiāliem pievieno bankas valdes sēžu protokolus; lūgumu izbeigt tiesvedību noraida", "category": "Finanses", "body": "Sūdzību par pirmās instances tiesas spriedumu bija iesnieguši atbildētāji. Otrdien uz tiesas sēdi no atbildētājiem bija ieradies tikai Dzintars Pelcbergs un Andrejs Surmačs. Pārējos atbildētājus pārstāvēja advokāti, bet Mārtiņš Zalāns nebija ieradies ne pats, ne kāds viņa juridiskais pārstāvis. Tiesa lēma lietu sākt skatīt bez atbildētāja Zalāna klātbūtnes, jo viņam paziņots par sēdi un viņš nav informējis tiesu par neierašanās iemesliem. Tiesa norādīja, ka saņēmusi vairākus lūgumus no prasītājiem par papildu pierādījumu pievienošanu, kā arī atbildētājas Svetlanas Ovčiņņikovas pieteikumu par tiesvedības izbeigšanu lietā, kam pievienots viens rakstveida pierādījums. Pelcbergs tiesā norādīja, ka viņa pirmais pieteikums ir par viņa rīcībā esošu dokumentu kopiju pievienošanu, kuras prasītājs nav bijis spējīgs vai nav vēlējies pievienot. Dokumentā ir vadības lēmumi. Pelcbergs skaidroja, ka iepriekš prasītājs \"mēģinājis iestāstīt\", ka šo dokumentu veidlapu oriģināli ir pievienoti lietā, taču ne par pirmo, ne otro kredītu lietā dokumenti no valdes lēmuma neesot. Atbildētājs pauda, ka šo dokumentu nevar nebūt, jo bez tiem kredīts netiktu izskatīts un tam netiktu dota virzība. Šis dokuments parādītu pozīcijas, kuras bankas speciālisti izpētījuši un kāda informācija bijusi valdes rīcībā tobrīd, kad lemts par kredītu izsniegšanu. Tāpat viņš lūdza lietā pievienot vērtējumus, jo šo skaitļu un bilanču pozīciju atšifrējums parāda, kā revidenti atspoguļoja un novērtēja konkrētos kredītus. Advokāts Mārtiņš Kvēps, kurš lietā pārstāv bijušo bankas valdes priekšsēdētāju un tagadējo Rīgas domes deputātu Mārtiņu Bondaru un bijušo valdes locekli Ilzi Bagtasku, apgabaltiesā pauda, ka, viņaprāt, pirmās instances tiesas spriedums ir neparasts, un bijis tikai viens arguments prasītājam labvēlīga lēmuma pieņemšanai. Viņš pievienojās atbildētāju kolēģiem, uzsverot, ka pierādījumu lietā nevar būt par daudz. Viņaprāt, svarīgi ir pievienot informāciju saistībā ar nekustamo īpašumu pašreizējo izmantošanu. \"Svarīgi saprast, vai varam vadīties no pārdošanas rezultāta. (..) Pārdošana, ko veicis likvidators, nav salīdzināma ar darbībām, ko veiktu banka normālā situācijā,\" sacīja Kvēps un pauda pārliecību, ka zaudējumu aprēķināšanas kārtība ir nepamatota. Attiecībā uz Ovčiņņikovas pieteikumu par tiesvedības izbeigšanu viņas advokāts tiesā sacīja, ka tā pamatā ir Eiropas Savienības Tiesas (EST) spriedums. Būtiski, ka var konstatēt, ka \"prasītājs pret dažādiem subjektiem un dažādos veidos mēģina iekasēt naudu no personām, kas ar šo notikumu saistītas\". Viņš norādīja, ka šī situācija nav normāla un \"atkārtoti meklēt vainīgos uz tā paša priekšmeta un pamata nebūtu tiesas kompetencē, jo jārespektē tas, ka šis jautājums jau ir izšķirts\". Savukārt prasītāji pauda, ka šis lūgums būtu noraidāms, jo pieteikuma pamatā ir EST spriedums un kriminālprocesā pieņemts lēmums par kriminālprocesa izbeigšanu daļā pret Ovčinnakovu. Prasītāju ieskatā, nevar konstatēt argumentus, kas norādīti viņas pieteikumā, jo kriminālprocesā pieņemtajā lēmumā tiek vērtētas citas epizodes, kurās apsūdzība uzrādīta citām amatpersonām vai darbiniekiem. \"Šis lēmums nevar būt par pamatu izbeigt tiesvedību civilprocesā,\" pauda \"KMPG Baltics\" pārstāvošie advokāti. Savukārt saistībā ar EST spriedumu lūgumā neesot minēta neviena Eiropas tiesību norma, un EST spriedums nekad nebūs tieši piemērojams. Tiesai ir saistošas EST spriedumā dotās atziņas, bet saistīt Civilprocesa likumā noteikto ar EST spriedumu neesot iespējams, pauda prasītāji. Runājot par šiem lūgumiem, Kvēps norādīja, ka tiesvedības izbeigšanas pieteikums ir noraidāms, un šim viedoklim pievienojās arī citi atbildētāji un to pārstāvji. Pelcbergs tiesai pauda, ka neredz savā darbībā pārkāpumus, bet uzskata, ka lietas izskatīšana pilnā apmērā apelācijas instancē ir nepieciešama. Arī Surmačs. norādīja, ka savu vainu nesaskata. Savukārt Kvēps tiesā pieteica lūgumu par pilnu bankas valdes sēžu protokolu izprasīšanu no prasītāja. Bondara un Bagatskas advokāts skaidroja, ka pirmajā instancē prasītājs sniedzis paskaidrojumu, ka oriģinālu nav, bet Kvēpa rīcībā esošā informācija liecinot, ka ir. Advokāts norādīja, ka strīds lietā ir par divu aizdevumu izsniegšanu, kas notikusi nepareizi. Valdes locekļu lēmumu par aizdevumiem kāda nekustamā īpašuma projekta kreditēšanai un jahtas iegādes kreditēšanai pieņemšana notikusi valdes sēdēs, kuras atbilstoši dokumentēta protokolos. Advokāts norādīja, ka tā ir ļoti svarīga informācija, kā katrs valdes loceklis balsojis attiecīgajā darba kārtības jautājumā. Savukārt lietā esošajos dokumentos neesot atrodama informācija par šiem apstākļiem, jo nav neviena \"Krājbankas\" valdes sēžu protokola, bet ir tikai izraksti, kuri, kā norādīja Kvēps, ir saturiski ļoti konspektīvi un tiem nav juridiska spēka. Pavisam nesen advokāts uzzinājis, ka šie protokoli nodoti prasītājam pagaidu glabāšanai. Par to liecinājusi atbilde, kas saņemta no Latvijas Nacionālā arhīva, kas arī pievienota lūguma pielikumā. Kvēps lūdza atnest pilnu šo dokumentu oriģinālus, piemetinot, ka, nezinot, kā kurš ir balsojis, objektīvi šo lietu izskatīt nevar. Otrs Kvēpa lūgums bija par Kirila Pastalovska, kurš bijis bankas darbinieks, personīgās lietas pievienošanu civillietas materiāliem. No Kvēpa skaidrojuma izriet, ka Pastalovskis pats personīgi gatavojis organizācijām izsniedzamo aizdevumu novērtējumu. Patlaban esot ierobežota informācija par to, kas bijis Pastalovskis un kādi bijuši viņa pienākumi. Pārbaudot arhīva krājumus, Kvēps secinājis, ka ir atrodama visa Pastolovska personas lieta, kurā esot \"interesants dokuments\", kas datēts ar 2012. gada martu. Šis dokuments ir rīkojums par Pastalovska atstādināšanu uz laiku, jo bankas administrators konstatējis, ka pārkāpta procedūra par aizdevumu izsniegšanu. Tāpat dokumenti rāda, ka administrators sācis viņa vesto kredītlietu pārbaudi. Advokāta ieskatā no tā izriet trīs svarīga slietas, proti, iepriekš administrators nav minējis, ka Pastalovskis varētu būt izdarījis kaut ko nepareizi, gatavojot dokumentus. Vēl jo vairāk administrators paudis, ka viņam nekas nav zināms par bankas iekšējām procedūrām, bet redzams, ka 2012. gadā tomēr zināja procedūras un uz to pamata atstādināja darbiniekus, kā arī kredīti, kurus administrators pārbaudījis, lūgumu pamatoja advokāts. Prasītāja puses advokāts Romualds Vonsovičs tiesā sacīja, ka šie lūgumi būtu noraidāmi. Viņš vaicāja, kā par valdes atbildību par zaudējumiem var būt atbildīgs Pastolovskis. \"Lai pajautā Bondara kungam, kurš ir viņa klients. Viņš varētu atbildēt uz šo jautājumu, lai gan saka, ka nav saistīts ar šo lietu. Šis lūgums būtu noraidāms,\" sacīja Vonsovičs. Runājot par lūgumu par protokolu pievienošanu, arī tas Vonsoviča ieskatā būtu noraidāms. Vonsovičs pastarpināti norādīja, ka, piemēram, tiesā nav iesniegtas nedz Bondara, nedz Bagatskas personu lietas, un, viņaprāt, šie materiāli būtu daudz vairāk attiecināmi uz lietu nekā Pastalovska personas lieta. Vonsoviča kolēģis advokāts Dainis Lasmanis norādīja, ka prasītāju rīcībā esošajos dokumentos nav atzīmes, ka bankas vadības sēžu protokoli nodoti glabāšanā \"Krājbankas\" administratoram. Tomēr, neskatoties uz to, advokāta ieskatā apstāklis, kā tieši balsojis viens vai otrs valdes loceklis, nav izšķirošs un neatbrīvo no solidārās atbildības, jo prasība ir celta par valdes locekļu atbildību. \"Vai Kvēps ir pajautājis, kā Bondara kungs un Bagatskas kundze ir balsojuši? Lietā nav strīda par to, ka viņi balsojuši par abu kredītu izsniegšanu,\" norādīja prasītāju pārstāvis. Vonsovičs kolēģi papildināja, piebilstot, ka Bondars ir balsojis par abu kredītu piešķiršanu, tas ir zināms, jo balsojums bijis vienbalsīgs. Pārējo atbildētāji un to pārstāvji uzskatīja, ka advokāta Kvēpa lūgums par attiecīgajiem dokumentiem ir atbalstāms. Pēc pārtraukuma tiesa paziņoja, ka nolēmusi apmierināt Kvēpa lūgumu par pierādījumu, proti, bankas valdes sēžu protokolu izprasīšanu un uzlika par pienākumu prasītājam iesniegt sēžu protokolu oriģinālus, bet lūgumu par Pastalovska personas lietas pievienošanu noraidīja. Vēl tiesa daļēji apmierināja Pelcberga lūgumu, lemjot nepievienot lietas materiāliem kredītprojektu juridiskām personām, jo neattiecas uz strīdus periodu, un informāciju, kas sniegta citā civillietā. Ovčiņņikovas lūgumu par tiesvedības izbeigšanu tiesa noraidīja. Prasītāju advokāts Lasmanis tiesu informēja, ka administrators iepriekšējā pārtraukuma laikā ir sagādājis jau visus valdes sēžu protokolus. Ņemot vērā, ka visi protokoli ir arhivēti gada griezumā, advokāts izteica piedāvājumu ar oriģināliem atbildētājus iepazīstināt sēdē, bet konkrēto sēžu kopijas iesniegt kā kopijas pievienošanai lietas materiāliem. Advokāts Kvēps norādīja, ka šāds risinājums viņu apmierina. Rīgas apgabaltiesas priekšsēdētājas palīgs sabiedrisko attiecību jautājumos Raimonds Ločmelis portālu \"Delfi\" informēja, ka otrdien tiesa sāka lietas izskatīšanu pēc būtības, taču pušu paskaidrojumus sāks uzklausīt ceturtdien, 26. aprīlī, pulksten 13. Jau ziņots, ka civillietā par solidāru 15 miljonu eiro piedziņu no septiņiem bijušajiem \"Latvijas krājbankas\" valdes locekļiem Rīgas pilsētas Vidzemes priekšpilsētas tiesā atbildētāju vidū ir arī bijušais parlamentārietis Bondars. Pirmās instances t iesa pērnā gada jūnijā nosprieda solidāri piedzīt 15 miljonus eiro no septiņiem bijušajiem \"Latvijas krājbankas\" valdes locekļiem . Valdes locekļi esot bez pietiekama saimnieciska pamatojuma izsnieguši vairākus aizdevumus Seišelu salās un Kiprā reģistrētām komercsabiedrībām un pārņēmuši to nodrošinājumus. Atbildētāji šajā lietā ir Dzintars Pelcbergs, Mārtiņš Zalāns, bijušais valdes priekšsēdētājs Ivars Priedītis, kādreizējais valdes priekšsēdētājs Mārtiņš Bondars, Andrejs Surmačs, Ilze Bagatska un Svetlana Ovčiņņikova. \"Latvijas krājbankas\" administrators \"KPMG Baltics\" prasību pret bijušajiem bankas valdes locekļiem par zaudējumiem, kas bankai radušies laikā līdz maksātnespējas procesa sākšanai, cēla 2015. gadā. 2016. gadā Anglijas Augstākā tiesa pasludināja spriedumu, atzīstot \"Latvijas krājbankas\" faktisko vairākuma akcionāru un bijušo padomes locekli Vladimiru Antonovu par vainīgu zaudējumu nodarīšanā bankai. Saskaņā ar pirmās instances tiesas lēmumu \"Latvijas krājbankas\" lietā no Bondara un vēl sešiem bijušajiem bankas valdes locekļiem jāpiedzen 15 miljonus eiro. Katru mēnesi viņam ļauts saņemt tikai minimālo algu. Rudenī tiesa piemērojusi prasības nodrošinājumu, apķīlājot viņam piederošo ģimenes māju Salacgrīvā, automašīnu, kā arī bankas kontu. Deputāts uzskata, ka šāds lēmums ir nesamērīgs, un politiķis apsvēris domu Latviju pamest.", "link": "https://www.delfi.lv/bizness/37293360/bankas_un_finanses/49966007/krajbankas-civillieta-materialiem-pievieno-bankas-valdes-sezu-protokolus-lugumu-izbeigt-tiesvedibu-noraida"},
{"title": "Eiropas un ASV akciju biržās cenām nav vienotas tendences", "category": "Finanses", "body": "Eiropas  un  ASV  biržās trešdien cenām nebija vienotas tendences. Londonas un Parīzes biržu indeksi pieauga, bet Frankfurtē bija vērojams kritums. ASV indekss \" Nasdaq  Composite\" sasniedza jaunu rekordu, \"Dow Jones\" samazinājās, bet \"Standard & Poor's\" salīdzinājumā ar iepriekšējo dienu tikpat kā nemainījās. Analītiķi norāda, ka salīdzinājumā ar otrdienu, kad akciju biržās dominēja kritums, valdot bažām par koronavīrusa delta varianta straujās izplatības ietekmi uz ekonomiku un augošo inflāciju, trešdien optimisms sāka atgriezties. \"Man šķiet, ka tirgos ir apslēpts ļoti liels optimisms par spīti tam, ka nākamajos mēnešos neapšaubāmi uzradīsies daži nejauki pārsteigumi un uzņēmumi jau ir nedaudz satraukti par to, ko nesīs gada beigas,\" sacīja \"Oanda\" analītiķis Kreigs Erlams. ASV biržu indekss \"Dow Jones Industrial Average\" trešdien saruka par 0,1% līdz 35 312,53 punktiem, indekss \"Standard & Poor's 500\" pieauga par mazāk nekā 0,1% līdz 4524,09 punktiem, bet indekss \"Nasdaq Composite\" palielinājās par 0,3% līdz 15 309,38 punktiem. Londonas biržas indekss FTSE 100 trešdien kāpa par 0,4% līdz 7149,55 punktiem, Frankfurtes biržas indekss DAX 30 samazinājās par 0,1% līdz 15 824,29 punktiem, bet Parīzes biržas indekss CAC 40 peiauga par 1,2% līdz 6758,69 punktiem. Ņujorkas  biržas elektroniskajā tirdzniecībā WTI markas jēlnaftas cena trešdien saruka par 0,4% līdz 68,23 ASV dolāriem par barelu. \"Brent\" markas jēlnaftas cena Londonas biržā samazinājās par 0,5% līdz 71,30 dolāriem par barelu. Eiro  vērtība pret ASV dolāru trešdien pieauga no 1,1809 līdz 1,1838 dolāriem par eiro, britu mārciņas vērtība pret ASV dolāru palielinājās no 1,3755 līdz 1,3781 dolāram par mārciņu, bet ASV dolāra vērtība pret Japānas jenu kritās no 110,02 līdz 110,01 jenai par dolāru. Eiro vērtība pret britu mārciņu pieauga no 85,86 līdz 85,95 pensiem par eiro.", "link": "https://www.delfi.lv/bizness/37293360/bankas_un_finanses/53543829/eiropas-un-asv-akciju-birzas-cenam-nav-vienotas-tendences"},
{"title": "'Baltic International Bank' un citu kreditoru līdzekļu atgūšanai prasa tiesai atcelt Berezovska villas konfiskāciju", "category": "Finanses", "body": "Mirušā Krievijas miljardiera Borisa Berezovska īpašuma pārvaldniece - auditorfirma \"Grant Thornton\" - Francijas tiesā pieprasījusi atcelt Berezovskim piederējušās savrupmājas konfiskāciju, lai līdzekļus varētu atgūt Berezovska kreditori, kuru vidū ir arī Latvijas banka \" Baltic International Bank \". Ziņu aģentūra \"Bloomberg\" vēsta, ka Berezovskis \"Baltic International Bank\" palicis parādā 66 miljonus sterliņu mārciņu (74,5 miljoni eiro). Kreditoru vidū ir arī Krievijas nacionālā aviokompānija \" Aeroflot \", bijusī Berezovska civilsieva Jeļena Gorbunova, Lielbritānijas nodokļu dienests un miljardieris  Romāns Abramovičs . \"Grant Thornton\" advokāts Stefans Bonifasī Eksanprovansas apelācijas tiesas sēdē trešdien pieprasījis atcelt lēmumu konfiscēt villu \"Chateau de la Garoupe\", kas atrodas Antibas zemesragā pie Vidusjūras. Pēc ekspertu aplēsēm, 100 000 kvadrātmetru plašā īpašuma vērtība varētu būt aptuveni 100 miljoni eiro. Villas dzīvojamo telpu kopējā platība ir apmēram 1500 kvadrātmetru. Prokuratūra un Francijas valsts iestāde, kas pārvalda konfiscētos īpašumus, iebilst pret lēmuma par konfiskāciju atcelšanu. Tiesa 2015.gadā pieņēma lēmumu konfiscēt īpašumu, atzīstot, ka tas daļēji iegādāts par izlaupīšanas ceļā iegūtu un atmazgātu naudu. \"Grant Thornton\" pārstāvis norādījis, ka lēmums pilnībā konfiscēt villu esot neproporcionāls, jo tās iegādē izmantoti tikai pieci miljoni ASV dolāru (4,1 miljons eiro) nelikumīgi iegūtas naudas. Tas ir tikai puse no toreizējās pirkuma summas un tikai apmēram 5% no īpašuma pašreizējās vērtības. \"Būtu godīgi, ja šis īpašums, kuram ir ievērojama vērtība, tiktu izmantots, lai samaksātu kompensācijas kreditoriem, kuriem nodarījusi kaitējumu Borisa Berezovska krāpnieciskā rīcība,\" uzsvēris Bonifasī. Plānots, ka tiesa spriedumu paziņos 21.aprīlī. \"Bloomberg\" ziņo, ka \"Grant Thornton\" arī mēģina panākt, lai kreditoru ciesto zaudējumu kompensēšanai tiktu izmantots vēl viens Berezovskim piederējis īpašums \"Clocher de la Garoupe\". Pēc Francijas prokuratūras sniegtās informācijas, tā vērtība ir apmēram 60 miljoni eiro. Pēc \"Grant Thornton\" sniegtajām ziņām, Berezovska parādu kopsumma ir apmēram 296 miljoni mārciņu (334 miljoni eiro). 2013.gada 23.martā Berezovskis tika atrasts miris savās mājās Askotā netālu no Londonas. Saskaņā ar Lielbritānijas policijas sniegto informāciju sekcijas rezultāti liecina, ka viņš pakāries, un neuzrāda nekādas vardarbīgas cīņas pēdas. Kā ziņots, pēc aktīvu apmēra \"Baltic International Bank\" pagājušā gada beigās bija desmitā lielākā banka Latvijā. Tās lielākie akcionāri ir  Valērijs Belokoņs  (62,08%) un Vilorijs Belokoņs (32,99%).", "link": "https://www.delfi.lv/bizness/37293360/bankas_un_finanses/52884647/baltic-international-bank-un-citu-kreditoru-lidzeklu-atgusanai-prasa-tiesai-atcelt-berezovska-villas-konfiskaciju"},
{"title": "Latvijā sākusi darboties starptautisko maksājumu platforma 'ArcaPay'", "category": "Finanses", "body": "Uzņēmuma galvenā mērķauditorija ir vietējie mazie un vidējie uzņēmumi, kam ir tirdzniecības partneri ārpus eirozonas. \"ArcaPay\" specializējas starptautisku pārrobežu maksājumu, valūtas maiņas un valūtas riska pārvaldības risinājumos. Platformas pakalpojumi ir izstrādāti un pielāgoti importējošiem un eksportējošiem uzņēmumiem, kuriem ir regulāri darījumi ārvalstu valūtās, piemēram, maksājot piegādātājiem ārvalstīs. Darbu Latvijā ir uzsākuši pirmie \"ArcaPay\" reģionālie pārstāvji, kā arī ir izstrādāta mājas lapa latviešu valodā. \"Ņemot vērā \"ArcaPay\" straujo attīstību Lietuvā, darbības paplašināšana Latvijas tirgū ir loģisks uzņēmuma tālākas izaugsmes solis, jo starptautisko maksājumu niša Latvijā šobrīd šķiet visai mazattīstīta,\" teic \"ArcaPay\" dibinātājs un bijušais Rīgas Ekonomikas augstskolas absolvents Marus Bausis ( ). Viņš norāda, ka, salīdzinot, piemēram, ar Lielbritāniju un citiem attīstītajiem tirgiem, uzņēmumi Baltijas valstīs ir salīdzinoši pasīvāki, pārvaldot savu darījumu riskus ārvalstu valūtās. Atšķirībā no lielajām kompānijām, vietējie mazie un vidējie uzņēmumi neiedziļinās risku pārvaldībā un visbiežāk vienkārši paši uzņemas visus darījumu riskus. \"ArcaPay\" ir dibināta 2011. gadā Londonā, Lielbritānijā. Maksājumu iestādes licenci uzņēmumam ir izsniegusi gan Lielbritānijas Finanšu uzraudzības iestāde, gan  Lietuvas  Banka. \"ArcaPay\" apkalpo vairāk nekā 800 biznesa klientus vairāk nekā 20 valstīs un piedāvā viņiem maksājumus vairāk nekā 30 valūtās uz vairāk nekā 100 saņēmējvalstīm.", "link": "https://www.delfi.lv/bizness/37293360/bankas_un_finanses/54793090/latvija-sakusi-darboties-starptautisko-maksajumu-platforma-arcapay"},
{"title": "'Swedbank Latvija' valdes priekšsēdētājs Rubenis pamet amatu", "category": "Finanses", "body": "Pēc vairāk nekā 14 gadiem, no kuriem vairāk nekā pieci pavadīti  Swedbank  Latvija vadītāja amatā, \"Swedbank Latvija\" valdes priekšsēdētājs Reinis Rubenis pieņēmis lēmumu savas darba gaitas turpināt ārpus Latvijas un \"Swedbank Grupas\". No 2022. gada 1. janvāra par valdes priekšsēdētāja vietas izpildītāju kļūs pašreizējais valdes loceklis un \"Swedbank\" Uzņēmumu pārvaldes vadītājs Lauris Mencis, ziņo bankas pārstāvji. \"Reinis Rubenis kā valdes priekšsēdētājs ir veiksmīgi vadījis \"Swedbank\" Latvijā. Viņa vadībā \"Swedbank\" Latvijā ir kļuvusi par spēcīgu un efektīvu banku, kas spējusi nodrošināt arī labus finanšu rezultātus. Tāpat augstu vērtējams ir Reiņa ieguldījums tieši sabiedriski nozīmīgu jautājumu aktualizēšanā, piemēram ilgtspējas, finanšu pratības vai izglītības kvalitātes jomā. Vēlos pateikties Reinim par viņa ieguldījumu un novēlēt veiksmi un panākumus nākamajos profesionālajos izaicinājumos,\" saka \"Swedbank\" vadītājs Baltijā Jons Lidefelts. Rubenis ir zināms gan kā Latvijas Finanšu nozares asociācijas Padomes priekšsēdētājas vietnieks, gan arī kā finanšu nozares viedokļu līderis, kurš aktīvi iestājies par uzņēmumu finansēšanas ierobežojumu mazināšanu, kas rezultējies reinvestētās peļņas neaplikšanā ar nodokļiem, gan citiem kreditēšanas veicināšanas pasākumiem. Tāpat Rubenis atbalstījis daudzveidīgas sabiedrības iesaistes iniciatīvas drosmīgākas, iekļaujošākas un zinošākas sabiedrības veidošanai. \"Šis ir bijis aizraujošs laiks, un esmu ļoti pateicīgs visai Swedbank komandai, ar ko kopā šajos gados esam sasnieguši neticami daudz – jau trešo gadu pēc kārtas esam mīlētākais zīmols un labākais darba devējs, esam jauniešu izvēle banku sektorā numur viens un pēdējos piecos gados esam spējuši audzēt tirgus daļas praktiski visos produktos. Esmu drošs, ka Lauris Mencis kopā ar pārējo \"Swedbank\" vadības komandu, turpinās efektīvi attīstīt \"Swedbank\",\" atzīst Rubenis. Mencis \"Swedbank\" strādā jau vairāk nekā 20 gadus, vada Uzņēmumu pārvaldi, kā arī iepriekš vadījis dažādas bankas struktūrvienības – gan lielo uzņēmumu apkalpošanas daļu, gan mazo un vidējo uzņēmumu apkalpošanas daļu un pirms tam arī starptautisko klientu apkalpošanas nodaļu. Izglītību ieguvis ekonomikas un uzņēmējdarbības jomā Rīgas Ekonomikas Augstskolā, turpat arī iegūts maģistra grāds biznesa administrācijas studijās. Mencis ir \"Swedbank Latvija\" vadības komandas loceklis kopš 2020. gada septembra. Atklāts konkurss uz \"Swedbank Latvija\" vadītāja amatu tiks izsludināts tuvākajā laikā.", "link": "https://www.delfi.lv/bizness/37293360/bankas_un_finanses/53848941/swedbank-latvija-valdes-priekssedetajs-rubenis-pamet-amatu"},
{"title": "'Latvijas krājbankas' administrators februārī atguvis 2800 eiro", "category": "Finanses", "body": "Tostarp visu naudu 2021.gada februārī bankas administrators atguvis no izsniegtajiem kredītiem. Tādējādi šogad pirmajos divos mēnešos \"Latvijas krājbankas\" administrators atguvis kopumā 25 218 eiro. Vienlaikus \"Latvijas krājbankas\" maksātnespējas procesa izdevumi 2021.gada februārī veidoja 20 702 eiro, tostarp nepieciešamie izdevumi kredītiestādes mantas uzturēšanai un nepieciešamo darba telpu uzturēšanai maksātnespējas procesa laikā bija 11 100 eiro, darbiniekiem izmaksājamās darba algas un izmaksājamie atlaišanas pabalsti - 9463 eiro, bet administratora un administratora palīga atlīdzība bija 139 eiro. Šogad pirmajos divos mēnešos kopumā \"Latvijas krājbankas\" maksātnespējas procesa izdevumi veido 45 281 eiro. Noguldījumu garantiju fondam \"Latvijas krājbanka\" šogad februāra beigās bija parādā 173,426 miljonus eiro, kas ir tik pat, cik mēnesi iepriekš. Bankas aktīvi februāra beigās bija 11,058 miljoni eiro. \"Latvijas krājbankas\" prasības uz pieprasījumu pret kredītiestādēm februāra beigās veidoja 5,796 miljonus eiro, nauda kasē un prasības uz pieprasījumu pret centrālajam bankām - 3,825 miljonus eiro, bet kredīti - 1,355 miljonus eiro. Savukārt bankas pašu kapitāls 2021.gada februāra beigās bija negatīvs - mīnus 464,399 miljoni eiro. Rīgas apgabaltiesa  \"Latvijas krājbanku\" par maksātnespējīgu pasludināja 2011.gada 23.decembrī, bet 2012.gada 8.maijā tiesa nolēma apmierināt bankas administratora auditorkompānijas \" KPMG Baltics \" pieteikumu par \"Latvijas krājbankas\" bankrota procedūras sākšanu. Finanšu un kapitāla tirgus komisijas  ( FKTK ) padome 2011.gada 21.novembrī nolēma apturēt \"Latvijas krājbankas\" visu finanšu pakalpojumu sniegšanu. Šāds lēmums tika pieņemts, pamatojoties uz konstatēto līdzekļu iztrūkumu bankā. \"Latvijas krājbankai\" licenci kredītiestādes darbībai FKTK anulēja 2012.gada 10.maijā.", "link": "https://www.delfi.lv/bizness/37293360/bankas_un_finanses/53021275/latvijas-krajbankas-administrators-februari-atguvis-2800-eiro"},
{"title": "'Baltic International Bank' kļuvusi par Eiropas komercsabiedrību", "category": "Finanses", "body": "Komercreģistrā reģistrēta \" Baltic International Bank \" pārveide no akciju sabiedrības (AS) par Eiropas komercsabiedrību (SE), informē bankas pārstāvji. Šīs izmaiņas reģistrētas ar mērķi stiprināt bankas starptautisko dimensiju un veicināt starptautisko atpazīstamību Eiropas Savienībā bankas un potenciālo klientu, citu starptautisko banku un finanšu pakalpojumu sniedzēju vidū. Sabiedrības nosaukums pēc pārveides ir \"Baltic International Bank\" SE, kā arī tiek saglabāta pašreizējā korporatīvā struktūra un pārvaldība. Sabiedrības juridiskā adrese pēc pārveides netiek mainīta. Bankas padomes un valdes locekļu sastāvs paliek nemainīgs, valdes un padomes locekļi turpinās darboties uz tādiem pašiem nosacījumiem kā līdz šim, ievērojot bankas statūtus un spēkā esošo sabiedrības valdes darbības nolikumu un Sabiedrības padomes darbības nolikumu, kā arī citus normatīvos dokumentus. Pārveide neietekmē sabiedrības pamatkapitālu un akcionāru tiesības, akcionāri saglabā tādu akciju skaitu kā pirms pārveides, kā arī visas tiesības, kādas piemīt akcionāriem, atbilstoši normatīvajiem aktiem. Sabiedrība turpina veikt līdzšinējo komercdarbību.", "link": "https://www.delfi.lv/bizness/37293360/bankas_un_finanses/52804703/baltic-international-bank-kluvusi-par-eiropas-komercsabiedribu"},
{"title": "Iedzīvotāji aizņemas retāk, bet lielākas summas", "category": "Finanses", "body": "Pērnā gada nogalē (decembrī) banku izsniegtā summa iedzīvotājiem patēriņa kredītos bija 18 510 282 eiro. Salīdzinājumam, 2019.gada janvārī tā bija 16 208 980 eiro. Līdzīga situācija vērojama nebanku kreditētāju jomā: 2021.gada novembrī alternatīvo finanšu pakalpojumu sniedzēji bija izsnieguši patēriņa aizdevumos privātpersonām 17 283 278 eiro (2019.gada janvārī – 17 089 050 eiro). \"Varam secināt, ka patēriņa kreditēšana ir atgriezusies pirmspandēmijas līmenī, kā arī to, ka banku sektorā patēriņa kredītlīgumu skaits šo trīs gadu laikā ir saglabājies nemainīgs. Redzamas izmaiņas skārušas nebanku kreditētāju līgumu skaitu - tas pēdējo trīs gadu laikā krasi sarucis (no 30 tūkstošiem 2019.gada janvārī uz 20 tūkstošiem 2021.gada novembrī),\" uzsver Intars Miķelsons, KIB valdes loceklis. Vidējā līguma summa ir 11 tūkstoši eiro, vidējais līgumu skaits vienai personai 1,9 līgumi. Lielākais parādnieku skaits ir vecuma grupā 18 līdz 30 gadi: vairāk nekā 60 dienas kavēti kredītlīgumu maksājumi ir 35,2% šīs grupas pārstāvju. Lielākā daļa privātpersonu aizņēmumu ir summā līdz vienam tūkstotim eiro (24% līdz 500 eiro un 16% par summu no 500 līdz 1000 eiro). Salīdzinoši liels skaits līgumu ir par summu no diviem līdz pieciem tūkstošiem (18%), kredītu no viena līdz diviem tūkstošiem saņēmuši 15% aizņēmēju). Ceturdaļai jeb 24% aktīvo aizņēmēju ir \"E\" līmeņa kredītreitings (\"ļoti slikts\") un vēl 10,6% ir \"D\" kredītreitings (\"slikts\"), kas nozīmē, ka aizdevējiem varētu būt sarežīti šos aizdevumus atgūt. Pēc KIB aprēķiniem \"A\" kredītreitings (\"ļoti labs\") šobrīd ir 34,1% aktīvo aizņēmēju, \"B\" (\"labs\") – 23% un \"C\" (\"vidējs\") ir 8,3% aizņēmēju.", "link": "https://www.delfi.lv/bizness/37293360/bankas_un_finanses/54112388/iedzivotaji-aiznemas-retak-bet-lielakas-summas"},
{"title": "Banku prasības naudas atmazgāšanas jomā striktas, taču sodi izgaismo trūkumus", "category": "Finanses", "body": "Pēdējo gadu laikā pasaules banku uzraugu dienaskārtībā bijuši jautājumi, kas saistīti ar nelegāli iegūtu līdzekļu legalizēšanas un terorisma finansēšanas novēršanu, šajā jomā būtiski pastiprinot regulējumu un prasības, kā rezultātā daļai banku gan pasaules metropolēs, gan vietējā tirgū nācies būtiski pārskatīt gan savu klientu bāzi, gan klientu izvērtēšanas sistēmas.  Neskatoties uz to, ka šim jautājumam pievērsta uzmanība jau vairākus gadus, kredītiestādēm aizvien piemēroti miljoniem eiro lieli sodi par pārkāpumiem.", "link": "https://www.delfi.lv/bizness/37293360/bankas_un_finanses/53861915/banku-prasibas-naudas-atmazgasanas-joma-striktas-tacu-sodi-izgaismo-trukumus"},
{"title": "Banka: otrs hipotekārais kredīts nav nereāls", "category": "Finanses", "body": "Aptuveni piektā daļa jeb 20% no visiem hipotekārajiem kredītiem tiek izsniegti tieši otrā īpašuma iegādei, liecina \" Luminor \" bankas dati. Visbiežāk otro īpašumu – māju vai dzīvokli – iegādājas finanšu un IT jomas speciālisti un vadītāji, kuru ģimenēs aug viens vai vairāki bērni. \"Kā pirmo īpašumu Latvijas iedzīvotāji visbiežāk izvēlas nelielu dzīvokli – gan tāpēc, ka šādi īpašumi ir lētāki, gan tāpēc, ka ģimenes stāvoklis vēl neprasa lielu īpašumu. Kā arī pirmais īpašums bieži vien tiek iegādāts Rīgas centrā vai tā tuvumā. Taču ar laiku, kad ģimene aug un tajā ienāk bērni, parādās nepieciešamība pēc plašāka mājokļa un vēlme attālināties no Rīgas centra. Redzam, ka puse no klientiem, kas iegādājas otro īpašumu, izvēlas pirkt vai celt savu privātmāju, bet otra puse iegādājas dzīvokļus vai nu jaunajos projektos, vai otrreizējā tirgū. Vidējā summa, par kādu tiek iegādāts otrais īpašums, ir 90 tūkstoši eiro,\" stāsta \"Luminor\" bankas mājokļu kreditēšanas ekspertsKaspars Sausais. Otro īpašumu visbiežāk iegādājas klienti, kas ir savas nozares speciālisti vai vadītāji un strādā IT, apdrošināšanas, audita vai banku nozarē, kā arī jūrnieki. 72% gadījumu šo klientu ģimenēs ir viens vai vairāki bērni, bet vidējais ienākumu līmenis mājsaimniecībā ir no 2000 līdz 3000 eiro. \"Nereti cilvēki uzskata, ka bankas nepiešķir hipotekāros kredītus otrajam mājoklim vai tad, ja viens hipotekārais kredīts vēl nav nomaksāts. Taču ne vienmēr tas atbilst patiesībai. Mēs patiešām rūpīgi izvērtējam klienta ienākumus un spēju uzņemties vēl vienas kredītsaistības – svarīgākais ir saprast, vai esošie un jaunie kredīta maksājumi kopā neradīs pārāk lielu slogu kopējam mājsaimniecības budžetam,\" norāda K. Sausais. Viņš uzsver, ka katra situācija tiek izvērtēta individuāli, bet otro hipotekāro kredītu banka visbiežāk piešķir tad, ja kopējie kredītu maksājumi nepārsniedz 30% no visiem ģimenes ienākumiem un pēc kredītu nomaksas paliek pietiekami daudz līdzekļu citiem regulārajiem maksājumiem un ikdienas tēriņiem.", "link": "https://www.delfi.lv/bizness/37293360/bankas_un_finanses/52537293/banka-otrs-hipotekarais-kredits-nav-nereals"},
{"title": "Dota zaļā gaisma subsīdijām daudzbērnu ģimenēm mājokļa iegādei vai būvniecībai", "category": "Finanses", "body": "Otrdienas sēdē  Ministru kabinets  apstiprināja grozījumus noteikumos par valsts palīdzību dzīvojamās telpas iegādei vai būvniecībai, ar kuriem precizēti nosacījumi subsīdijas \"Balsts\" piešķiršanai, lai praktiski nodrošinātu atbalstu mājokļa iegādei vai būvniecībai daudzbērnu ģimenēm, informē  Ekonomikas ministrija . Vienlaikus vairākas bankas ir paudušas gatavību vai arī ir sadarbības līguma ar Attīstības finanšu institūciju \" Altum \" parakstīšanas procesā. \"Kvalitatīva un ģimenes vajadzībām atbilstoša mājokļa pieejamība ir viena no šī brīža valsts prioritātēm. Kā zināms, daudzbērnu ģimenēm ir nepieciešams ilgāks laiks, lai izveidotu uzkrājumus mājokļa pirmajai iemaksai, īpaši, ņemot vērā, ka nepieciešams arī lielāks mājoklis. Subsīdijas \"Balsts\" atbalsta mehānisma ieviešana palīdzēs daudzbērnu ģimenei tikt pie lielāka vai labāka mājokļa,\" uzsver ekonomikas ministrs  Jānis Vitenbergs . MK apstiprinātās izmaiņas paredz, ka personas, kuras jau noslēgušas hipotekārā aizdevuma līgumu ar kredītiestādi sākot no šā gada 1. jūlija un, kuras atbilst noteikumos ietvertajiem subsīdijas \"Balsts\" kritērijiem, varēs pieteikties kredītiestādē subsīdijas \"Balsts\" saņemšanai līdz 2021.gada 30.jūnijam. Tāpat noteikumos precizēti iesniedzamie dokumenti un datu avoti ienākumu noteikšanai subsīdijas \"Balsts\" saņemšanai, kā arī precizēts personu loks, kurām šie ienākumi vērtējami. Paredzēts, ka subsīdijas \"Balsts\" piešķiršanai tiks vērtēti ienākumi par iepriekšējo taksācijas gadu. Lai sniegtu lielāku atbalstu daudzbērnu ģimenēm tika izstrādāta atbalsta programma \"Balsts\". Uz programmas \"Balsts\" subsīdiju mājokļa iegādei varēs pretendēt daudzbērnu ģimenes (trīs un vairāk bērni, kā arī gadījumos, ja ir divi bērni un ir iestājusies grūtniecība), kas bankā ņem kredītu mājokļa iegādei vai būvniecībai. Lai saņemtu \"Balsts\" subsīdiju, izvēlētā nekustamā īpašuma darījuma summa nevar pārsniegt 250 tūkstošus eiro, un ienākumiem uz vienu ģimenes locekli jābūt līdz 17 000 eiro iepriekšējā taksācijas gadā pirms nodokļu nomaksas. Tāpat saņēmējam jābūt Latvijas nodokļu rezidentam vismaz pēdējos 12 mēnešus, kuram īpašumā nav cits mājoklis, un subsīdija nevar būt lielāka kā 50% apmērā no kopējā darījuma vai būvprojekta apjoma. Subsīdijas apjoms tiek noteikts, balstoties uz vairākiem kritērijiem. Trīs bērnu ģimenēm (arī, ja trešais vēl gaidāms) subsīdija ir astoņi tūkstoši eiro parastam mājoklim vai 10 tūkstoši eiro, ja mājoklis atbildīs energoefektivitātes prasībām par gandrīz nulles enerģijas ēkām. Savukārt, četru un vairāk bērnu ģimenēm (arī, ja ceturtais vēl gaidāms) subsīdija ir 10 tūkstoši eiro parastam mājoklim vai 12 tūkstoši eiro, ja mājoklis atbildīs energoefektivitātes prasībām par gandrīz nulles enerģijas ēkām. Kā zināms, mājokļu garantiju programmas ieviešanu kopš 2015. gada nodrošina \" Altum . Jau ziņots, ka portāla \"Delfi\" aptaujātās bankas informēja, ka gatavojas šīs programmas ieviešanai arī savos piedāvājumos.", "link": "https://www.delfi.lv/bizness/37293360/bankas_un_finanses/52668613/dota-zala-gaisma-subsidijam-daudzbernu-gimenem-majokla-iegadei-vai-buvniecibai"},
{"title": "'Personība biznesā': parādu atgūšanas uzņēmuma 'Intrum' ģenerāldirektore Baltijā Ilva Valeika", "category": "Finanses", "body": "Katru svētdienu \" Delfi Bizness \" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Līdzīgi kā finanšu nozarē kopumā, arī parādu atgūšanas uzņēmumu vadībā pārsvarā dominē vīrieši. Tomēr \"Intrum\" ģenerāldirektore Baltijā Ilva Valeika uzsver, ka savā karjerā nav saskārusies ar kādiem īpašiem ierobežojumiem – ja ir degsme augt un izdarīt labi savu darbu, karjeras iespēju ir daudz. Personība biznesā atradīsiet šeit \"Parādu atgūšanas nozare, kurā strādāju, no sākuma varbūt neraisa tās pozitīvākās emocijas, taču patiesībā tai ir ļoti svarīga loma visā finanšu ekosistēmā – mūsdienās dzīve bez kredīta nav iedomājama un ir svarīgi saglabāt līdzsvaru starp tiem, kas izsniedz preces un pakalpojumus kredītā un tiem, kas tos lieto,\" sarunā ar \"Delfi Bizness\" akcentē Ilva Valeika. Darbam cilvēks velta lielu daļu no savas dzīves. Kāpēc strādājat tieši šajā jomā? Kredītu pārvaldīšanas un parādu atgūšanas joma nebija apzināti izvēlēta, taču tas, ka joprojām šeit esmu, gan. Darba saturs un cilvēki ir tas, kas mani notur šajā uzņēmumā. Protams, katram darbam ir sava \"garoziņa\", bet kopā ar foršu komandu es iemācījos izjust prieku ikdienā. Man svarīgas ir arī uzņēmuma vērtības un augstie darbības standarti – tas ne tikai liek lepoties ar darba vietu, bet arī sagādā prieku, ja ar savu rīcību izdodas mainīt priekšstatu par nozari. Kāds bija jūsu pirmais darbs, un ko tas jums ir iemācījis? Varbūt netipiski mūsdienām, mana pirmā darba vieta ir arī mana pašreizējā darba vieta – esmu izaugusi līdz ar uzņēmumu. Protams, amati ir bijuši dažādi, un pats pirmais bija klientu apkalpošanas speciāliste zvanu centrā. Tas patiesībā iemācīja ļoti daudz – komunikāciju ar cilvēkiem un drosmi. Lai gan daudziem ir kārdinājums ātri izmēģināt dažādus uzņēmumus un pat nozares, man patīk iet dziļumā un plašumā – es esmu piemērs tam, ka cilvēks var profesionāli augt un veidot labu karjeru arī viena uzņēmuma ietvaros, it īpaši, ja uzņēmums ir tāds, kas var piedāvāt plašas izaugsmes iespējas un interesantas pozīcijas.", "link": "https://www.delfi.lv/bizness/37293360/bankas_un_finanses/54449782/personiba-biznesa-paradu-atgusanas-uznemuma-intrum-generaldirektore-baltija-ilva-valeika"},
{"title": "Lielākās bankas gatavas diskutēt par ierosinājumu norakstīt pirmskrīzes parādus", "category": "Finanses", "body": "Lielākās bankas gatavas diskutēt par  Latvijas Bankas  prezidenta Mārtiņa Kazāka ierosinājumu norakstīt pirmskrīzes parādus, taču norāda, ka nepieciešama arī kredītņemēju gatavība dialogam un vismaz daļēja parādsaistību segšana, norādīja vairāku aptaujāto banku pārstāvji. \" SEB  bankas\" vadītāja Ieva Tetere skaidroja, ka kopumā Latvijas Bankas vadītāja piedāvājums par privātpersonu parādu aktīvāku norakstīšanu ir racionāls. Tetere informēja, ka \"SEB banka\" jau vairākus gadus strādā ar kredītņēmējiem, kas ekonomikas lejupslīdes laikā nav varējuši pildīt savas saistības un savus īpašumus ir pārdevuši, lai segtu uzņemtās saistības, bet nekustamā īpašumu cenu krituma dēļ ir palikusi neapmaksāta kredīta daļa, kuru bankai teorētiski ir iespēja pieprasīt neierobežotu laiku. \"Pēdējo desmit gadu laikā esam norakstījuši jau aptuveni 15 miljonus eiro, bet visas šīs situācijas ir bijušas iespējamas tāpēc, ka kredītņēmējs ir bijis gatavs dialogam un, protams, arī sasniedzams. Klients ir bijis racionāls par sava tā brīža finansiālo situāciju, bankai dodot skaidru atbildi, kādu līdzdalību un no kādiem līdzekļiem atlikušā parāda kopējā dzēšanā tas ir gatavs uzņemties. Mūsu pieredze rāda, ka brīdī, kad klientam ir dota iespēja racionāli novērtēt, ka no kopējā parāda tam ir iespēja samaksāt, piemēram, 10% vai 20%, kredītņēmēji ir gatavi dialogam un arī banka ir nākusi pretī, dzēšot atlikušo,\" skaidroja Tetere. Viņa piebilda, ka līdz šim ir bijuši 288 gadījumu, kad banka veic daļēju vai pat pilnu atlikušā kredīta dzēšanu, jo kredītņēmēja šī brīža vai vidēja termiņa sociālais, finansiālais un veselības stāvoklis nekad neradīs iespēju atlikušo parādu nodzēst. Tomēr, lai tas notiktu, šiem klientam proaktīvi jāiniciē šī saruna ar banku un bieži ir grūti klientu uz šādu dialogu pierunāt. \"Patlaban ir ļoti grūti novērtēt šādas parādu norakstīšanas tiešu ietekmi uz ekonomiku, manuprāt, tas vairāk uzlabo cilvēku emocionālo stāvokli, jo saistību esamība un apziņa par dzēšanas neiespējamību nav pati vieglākā sajūta, līdz ar to tas primāri ļautu tiem, kam šādas saistības vēl ir, nedaudz mazināt sociālo spriedzi gadījumos, ja cilvēks ir labticīgs un uzņemas atbildību par savām saistībām,\" piebilda Tetere. \" Swedbank \" Hipotekārās kreditēšanas atbalsta daļas vadītājs, Finanšu nozares asociācijas Kreditēšanas komitejas līdzpriekšsēdētājs Ainars Balcers norādīja, ka ievērojamais iedzīvotāju skaits, kas patlaban ir nonācis sava veida finanšu izolētībā neatgūstamu vai drīzāk bezcerīgu parādu dēļ, kas palikuši arī pēc tam, kad visi iespējamie risinājumi ir izmantoti, tostarp pārdoti īpašumi, nav labas ziņas ekonomiskajai attīstībai ilgtermiņā. \"Mūsu pieredze rāda, ka šī problēma tiešām pastāv un tā īsti vairs nav risināma, jo, ja aizdevums ir ņemts vēl pirmskrīzes periodā un parādsaistības ir atzītas par neatgūstamām, tad tās lielā mērā paliek tehniskas, tādas ar kurām īsti neko vairs nevar iesākt. Risks, kas saglabājas šīs saistības nedzēšot, mēs faktiski izslēdzam no normālas finanšu aprites daļu sabiedrības,\" skaidroja Balcers. Viņš pauda viedokli, ka no tautsaimniecības viedokļa, lielāka vērtība būtu palīdzēt šai sabiedrības daļai atgriezties normālā ekonomiskā dzīvē. Vienlaikus šāds solis nedrīkstētu radīt sabiedrībā viedokli, ka saistības nav jāpilda un būtu jānovērtē, kas ir tie gadījumi, kad šāda palīdzība ir objektīvi pamatota, uzsvēra Balcers. Jau ziņots, ka Kazāks rosina bankām norakstīt neatgūtos tā dēvēto \"trekno gadu\" jeb \"burbuļa\" laika parādus, kas ļautu atgriezties ekonomikas apritē vairāk nekā 10 000 cilvēku. Kā intervijā Latvijas Televīzijas raidījumā \"Rīta panorāma\" sacīja Kazāks, ievērojams skaits iedzīvotāju tā dēvētajos \"treknajos gados\" ņēma kredītus, pārsvarā hipotekāros aizņēmumus, kurus daudzi vēlāk nespēja atmaksāt. Daļai tika atsavināti mājokļi, taču daudzos gadījumos arī ar to nepietika parādu nomaksai. Patlaban daudzas bankas šos parādus uzskata par neatgūstamiem, taču tehniski tie nav norakstīti. Kazāks uzskata, ka būtu taisnīgi šos parādus norakstīt, ņemot vērā, ka bankas vairs nerēķinās ar šo parādu atgūšanu. Šāds solis ļautu atgriezt Latvijas ekonomikas apritē vairāk nekā 10 000 cilvēku, daļa no kuriem ir ēnu ekonomikā vai emigrējuši. Pēc Latvijas Bankas prezidenta teiktā, runa ir par parādiem aptuveni pusmiljarda eiro apmērā. To norakstīšana būtu visām pusēm bez nekādām izmaksām, taču būtu atbalsts Latvijas ekonomikai. Lai īstenotu šo ieceri, Kazāks aicina finanšu nozares pārstāvjus, Finanšu nozares asociāciju un Saeimas atbildīgo komisiju sanākt kopā un diskutēt par nepieciešamajām izmaiņām normatīvajos aktos, lai novērstu pagātnes kļūdas.", "link": "https://www.delfi.lv/bizness/37293360/bankas_un_finanses/51940989/lielakas-bankas-gatavas-diskutet-par-ierosinajumu-norakstit-pirmskrizes-paradus"},
{"title": "Levits ar 'Swedbank' prezidentu pārrunā cīņu pret finanšu noziegumiem", "category": "Finanses", "body": "Piektdien, 6. martā, Valsts prezidents  Egils Levits  un \" Swedbank \" grupas prezidents Jens Henriksons tikšanās laikā Rīgas pilī pārrunājis Latvijas un tās finanšu sektora paveikto cīņā ar finanšu noziegumiem, tālākos soļus šajā jomā, kā arī pievērsies mājokļu kreditēšanas jautājumiem un banku digitalizācijas izaicinājumiem sabiedrībai, informēja Valsts prezidenta kanceleja. Valsts prezidents uzsvēris līdzšinējos Latvijas panākumus cīņā ar finanšu noziegumiem, kā arī informējis par turpmāko darbu, lai Latvijas finanšu sistēma netiktu izmantota starptautisku noziegumu veikšanai. Jau tagad, kā skaidrojis Levits, Latvijas atbildīgās iestādes, sadarbojoties ar finanšu sektoru, izstrādā rokasgrāmatu, kas būs atvieglojums Latvijas banku sektoram, piemērojot jaunās vadlīnijas cīņā ar finanšu noziegumiem. Runājot par tuvāko reģionu, Latvija vēlētos redzēt vienotu kontroles sistēmu un pieeju Baltijas un Ziemeļeiropas valstīs cīņai ar naudas atmazgāšanu un starptautiskā terorisma finansēšanu, uzsvēris Levits. Tikšanās laikā Levits interesējies par \"Swedbank\" attīstības vīziju gan uzņēmējdarbības attīstības atbalstam, gan arī par finansējuma pieejamību reģionos. Īpašu uzmanību Valsts prezidents pievērsis mājokļu kreditēšanas jautājumam, it īpaši reģionos. Valsts prezidents uzsvēris, ka Latvijai tāpat prioritāri svarīga ir cilvēku remigrācija atpakaļ uz dzimteni, un viens no izaicinājumiem, ar ko saskaras remigrējušie, ir mājokļa finansēšana. Levits, kā stāsta kancelejā, interesējies par bankas iespējām sniegt piedāvājumu mājokļa finansējumam, ja arī šo cilvēku kredītvēsture Latvijā ir īsa. Tikšanās noslēgumā Valsts prezidents Egils Levits un \"Swedbank\" grupas prezidents Jens Henriksons pārrunājuši banku digitalizācijas un digitālās plaisas izaicinājumus. Valsts prezidents akcentējis, ka, lai arī ir izprotama banku vēlme efektivizēt savu darbību ar digitāliem rīkiem, ir jāņem vērā sabiedrības intereses, lai banku pakalpojumi būtu pieejami vienlīdzīgā kvalitātē, neatkarīgi no vecuma un dzīves vietas atšķirībām. \"Swedbank\" no savas puses informēja par aktivitātēm un plāniem finanšu pratības izglītības veicināšanā un bankas pakalpojumu pieejamību reģionos.", "link": "https://www.delfi.lv/bizness/37293360/bankas_un_finanses/51944927/levits-ar-swedbank-prezidentu-parruna-cinu-pret-finansu-noziegumiem"},
{"title": "Reirs nav lūdzis ASV Finanšu ministriju atcelt ierobežojumus 'ABLV Bank'", "category": "Finanses", "body": "Finanšu ministrs  Jānis Reirs  (JV) aprīlī nav lūdzis  ASV  Finanšu ministriju atcelt ierobežojumus \" ABLV Bank \", bet gan aicinājis ASV pusi sniegt vērtējumu par Latvijas paveiktajām finanšu sektora reformām, pavēstīja finanšu ministra padomniece sabiedrisko attiecību un komunikācijas jautājumos Mudrīte Grundule. No šā gada 19.aprīļa līdz 25.aprīlim finanšu ministrs kopā ar delegāciju bija vizītē ASV, kur piedalījās Starptautiskā Valūtas fonda un  Pasaules bankas  Pavasara sanāksmē, kā arī tikās ar ASV  Valsts kases  sekretāres vietnieku Voliju Adejemo. Tikšanās laikā tika pārrunāta ģeopolitiskā situācija, Latvijas un ASV puses nostāja par ieviestajām un plānotajām sankcijām pret Krieviju un Baltkrieviju, kā arī to ekonomiskā ietekme, tajā skaitā uz Latvijas tautsaimniecību, un plānotā rīcība enerģētikas atkarības no Krievijas pārtraukšanai. Viena no tēmām bija paveiktais Latvijas finanšu sektora sakārtošanā, lai veicinātu finanšu sektora ilgtspējīgu izaugsmi, kas var atbalstīt un finansēt Latvijas tautsaimniecību. Ministrs sarunas laikā ar ASV Valsts kases sekretāres vietnieku atzīmēja, ka ieviestās sankcijas parāda Latvijas tautsaimniecības vairāku sektoru atkarību no Krievijas, kas liek mums domāt par nepieciešamību piesaistīt investīcijas šo sektoru pārorientācijai uz rietumu tirgiem. Investīciju piesaistē būtiska ir finanšu sektora spēja kreditēt uzņēmējdarbību, investoru uzticība Latvijas finanšu sektoram un Latvijas starptautiskā reputācija. Reirs atzina, ka savulaik 2018.gadā ASV izteiktie nopietnie pārmetumi pret \"ABLV Bank\" par finanšu sistēmas ļaunprātīgu izmantošanu noziedzīgiem mērķiem, kā arī norādes uz sistēmiskiem trūkumiem, investorus dara piesardzīgus. Tādēļ Latvijai šobrīd būtu nozīmīgs ASV puses vērtējums ieviestajām būtiskajām reformām jeb finanšu sektora \"kapitālo remontu\", kas ir novērsušas tajā laikā minētos trūkumus noziedzīgi iegūtu līdzekļu legalizācijas novēršanas sistēmā. Vizītes ietvaros delegācijas pārstāvji sniedza detalizētu informāciju par konkrēti paveikto finanšu sektora sakārtošanā kā arī \"ABLV Bank\" pašlikvidācijā - bankai ir atņemta licence, notiek kontrolēts un neatgriezenisks bankas pašlikvidācijas process, ko uzrauga kontrolējošās iestādes, kā arī par tiesību aizsardzības iestāžu veiktajiem un plānotajiem pasākumiem \"ABLV Bank\" saukšanai pie atbildības. Akcentējot \"ABLV Bank\" pašlikvidācijas neatgriezeniskumu, Reirs ASV pusei apliecināja, ka Latvijas interesēs ir saņemt ASV puses redzējumu par veikto reformu ietekmi uz iepriekš identificētajiem sistēmiskajiem trūkumiem. Reira ieskatā šo uzlabojumu novērtējums no ASV puses sniegtu impulsu kopējās Latvijas tautsaimniecības tālākai attīstībai, izaugsmei, un investīciju piesaistei, vēl jo vairāk, ņemot vērā patreizējo ģeopolitisko situāciju. Lietišķo ziņu aģentūra \"Bloomberg\" jūnija sākumā ziņoja, ka Latvijas valdības pārstāvji cenšas pārliecināt ASV regulatorus samazināt uzraudzību likvidējamajai bankai \"ABLV Bank\". \"Bloomberg\" rakstīja, ka Starptautiskā Valūtas fonda sanāksmē aprīlī Vašingtonā Latvijas finanšu ministrs Jānis Reirs (JV) personīgi esot lūdzis ASV  Finanšu ministrijas  amatpersonas atcelt plānotās sankcijas pret \"ABLV Bank\". Uzraudzības prasību samazinājums ļautu vairot investīcijas un četrus gadus pēc banku sektora satricinājuma sākuma atjaunot Latvijas finanšu sistēmas labo reputāciju. \"Mēs teicām Finanšu ministrijai, ka vēlamies sākt šo procesu, saprotot, ka tas nav vienas dienas process,\" Reirs teicis intervijā Rīgā. \"Ceru, ka virzīsimies uz priekšu, lai to atceltu, un mēs to arī esam nopelnījuši,\" \"Bloomberg\" citē Latvijas finanšu ministra teikto par sarunām ar ASV regulatoru. Reirs klāstījis, ka ASV Finanšu ministrijas vēršanās pret \"ABLV Bank\" izraisījusi bankas noguldījumu aizplūšanu un ir ietekmējusi investīcijas. Finanšu ministrs norādījis, ka ASV lēmums varētu būt saistāms ar kādas Eiropas bankas, kuras nosaukumu Reirs neatklāja, izvēli neienākt Latvijas tirgū. \"Tas nepalīdzēs nevienai institūcijai vai cilvēkiem,\" viņš uzsvēris, piebilstot, ka ierobežojumu atcelšana ir \"nepieciešama valsts drošībai, finanšu drošībai un ekonomikas drošībai\". Arī tieslietu ministrs  Jānis Bordāns  (K) un labklājības ministrs  Gatis Eglītis  (K) nesenās vizītes laikā runājuši par ASV Finanšu ministrijas noteikto ierobežojumu atcelšanu, Eglītis apliecinājis LTV. ASV Finanšu ministrija nav atsaukusies \"Bloomberg\" aicinājumam sniegt komentārus. Jau vēstīts, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV Finanšu ministrijas Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas  Ziemeļkorejas  kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī  Korupcijas  novēršanas un apkarošanas birojs ( KNAB ) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/54426764/reirs-nav-ludzis-asv-finansu-ministriju-atcelt-ierobezojumus-ablv-bank"},
{"title": "'Mintos' veic 'pavasara tīrīšanu' un plāno sākt sadarbību ar jauniem uzņēmumiem", "category": "Finanses", "body": "\"Jau aizvadītajā gadā kompānija savstarpēji vienojās ar pieciem uzņēmumiem par sadarbības pārtraukšanu vai iepauzēšanu. Tāpat ar \"Capitalia\" - sadarbības partneri, kas nomainījis biznesa stratēģiju, esam kopīgi nonākuši pie lēmuma par tā iziešanu no platformas. Tā ir kā pavasara tīrīšana gan no mūsu, gan no sadarbības partneru puses, sakārtojot lietas. Ar ikvienu no sadarbības partneriem lēmumi par sadarbības pārtraukšanu ir abpusēji un nevienā gadījumā tas nenozīmē, ka kāds pamet \"Mintos\",\" stāsta Dzene. Tuvāko nedēļu laikā \"Mintos\" plāno pārtraukt sadarbību ar vēl dažiem mazākiem uzņēmumiem vai konkrētiem uzņēmumu tirgiem, jo saskata, ka investoriem no tā nav liela pienesuma. Tikmēr, šī gada otrajā ceturksnī plānots noslēgt sadarbību ar jauniem uzņēmumiem, kas piedāvās investoriem plašākas ieguldījumu iespējas gan jau esošajos \"Mintos\" tirgos, gan arī jaunos. \"Investoriem tas nozīmē lielāku aizdevumu apjomu un līdz ar to - lielākas diversifikācijas iespējas. Tas nenozīmē, ka uzreiz pārtraucam sadarbību ar visiem mazāku apjomu uzņēmumiem. Taču ar tiem, kas dažādu biznesa apsvērumu dēļ izlēmuši samazināt aizdevumu piedāvājumu līdz minimumam vai paņemt pauzi to piedāvājumā, esam abpusēji vienojušies kā pārtraucam sadarbību, lai varam fokusēties uz biznesa prioritātēm un pakalpojumiem, kur varam sniegt investoriem gan plašāku ieguldījumu klāstu, gan arī minēto diversifikācijas iespēju, tādējādi mazinot zināmus ieguldījumu riskus,\" saka Dzene.", "link": "https://www.delfi.lv/bizness/37293360/bankas_un_finanses/52998891/mintos-veic-pavasara-tirisanu-un-plano-sakt-sadarbibu-ar-jauniem-uznemumiem"},
{"title": "Patērētāju kreditētājs 'DelfinGroup' emitējis obligācijas 3,5 miljonu eiro apmērā", "category": "Finanses", "body": "Pieprasījums pēc obligācijām, pēc emisijas aģenta AS \"Signet Bank\" datiem, ir pārsniedzis piedāvājumu. \"DelfinGroup\" valdes priekšsēdētājs Agris Evertovskis atzīst, ka fakts, ka emisijas brīdī pieprasījums pārsniedzis piedāvājumu, ir bijis patīkams pārsteigums. \"DelfinGroup\" obligācijas slēgta piedāvājuma veidā tika piedāvātas līdz 150 investoriem, gan privātiem, gan institucionāliem, ar minimālo ieguldījumu apjomu 10 000 eiro. Parakstīšanās uz emisiju tika uzsākta 2020. gada 23. septembrī un noslēdzās 2020. gada 30. septembrī. Emisija tika īstenota sadarbībā ar emisijas aģentu \"Signet Bank\". \"Par spīti neprognozējamajiem apstākļiem Latvijas un visas pasaule ekonomikā, paredzam spēcīgu pēdējo 2020. gada ceturksni ar ievērojamu pieprasījumu pēc mūsu pakalpojumiem. Piesaistītais finansējums 3,5 miljonu eiro apmērā ļaus mums ievērojami palielināt konkurētspēju Latvijas tirgū,\" norāda \"DelfinGroup\" valdes loceklis un izpilddirektors Didzis Ādmīdiņš. \"Emisija ir ļāvusi piesaistīt jaunus investorus, kā arī nodrošināt līdzsvaru starp piesaistītā finansējuma avotiem starp obligācijām un \"Mintos\" platformu,\" teic \"DelfinGroup\" finanšu direktors Kristaps Bergmanis. SIA \"DelfinGroup\" ir licencēts patērētāju kreditēšanas uzņēmums, kas dibināts 2009. gadā, un pārstāv zīmolus \"Banknote\", \"Vizia\" un \"Rīgas pilsētas lombards\". Koncerna pamatpakalpojumi ir lombarda aizdevumi, patēriņa aizdevumi, kā arī senioru aizdevumi. Tas darbojas 38 Latvijas pilsētās un apdzīvotās vietās, kopumā 87 \"Banknote\" filiālēs, tāpat uzņēmums ir pārstāvēts digitālajā vidē ar attālinātu pakalpojuma sniegšanu – patēriņa aizdevumu jomā un internetveikalā. Uzņēmums nodarbina vairāk nekā 270 darbiniekus un 2019. gadā nodokļos ir samaksājis 2,97 miljonus eiro.", "link": "https://www.delfi.lv/bizness/37293360/bankas_un_finanses/52530097/pateretaju-kreditetajs-delfingroup-emitejis-obligacijas-3-5-miljonu-eiro-apmera"},
{"title": "'Mintos' pirmajā pūļa finansēšanas kampaņas dienā piesaista 5,3 miljonus eiro", "category": "Finanses", "body": "Uzņēmums pirmajās 15 minūtēs sasniedzis uzstādīto pūļa finansēšanas kampaņas mērķi vienu miljonu eiro, un pirmās diennakts laikā šo summu palielinājis līdz 5,3 miljoniem eiro. Uzņēmums turpina finansēšanas kampaņu. \"Mintos\" pūļa finansēšanas kampaņa sākās ar limitētu pirmās dienas pieeju uzņēmuma klientiem. Kopumā pirmo 24 stundu laikā kampaņa piesaistīja 4600 investorus no dažādām Eiropas valstīm. Sākot ar šodienu, kampaņa ir pieejama plašākai sabiedrībai. Līdz šim \"Mintos\" ir piesaistījis septiņus miljonus eiro no biznesa eņģeļu investoriem, lielāko daļu no savas izaugsmes finansējot ar uzņēmuma ieņēmumiem. \"Mintos\" klientu bāzi veido vairāk nekā 340 000 privāto investoru no 63 pasaules valstīm. \"Pieprasījums pēc alternatīvām ieguldījumu iespējām ir pieaudzis līdz ar noguldījumu pastāvīgi zemajām procentu likmēm un akciju tirgiem kļūstot arvien piesātinātākiem, atstājot salīdzinoši maz labu iespēju privātajiem investoriem (retail investor),\" iepriekš sacīja \"Mintos\" līdzdibinātājs un vadītājs Mārtiņš Šulte. Paredzams, ka tuvāko gadu laikā globālais pūļa aizdevumu (crowdlending) tirgus pieaugs par 29,7% gadā (CAGR), no 57 miljardiem eiro 2019. gadā līdz 472 miljardiem eiro 2027. gadā.", "link": "https://www.delfi.lv/bizness/37293360/bankas_un_finanses/52672353/mintos-pirmaja-pula-finansesanas-kampanas-diena-piesaista-5-3-miljonus-eiro"},
{"title": "Caur 'Swedbank' Baltijā notikušas 4,8 miljonus dolāru vērtas transakcijas, kas varētu būt pārkāpušas ASV sankcijas", "category": "Finanses", "body": "Latvijas,  Igaunijas  un  Lietuvas  \" Swedbank \" notikušas transakcijas 4,8 miljonu  ASV  dolāru (4,2 miljonu eiro) vērtībā, kas, iespējams, pārkāpušas ASV noteiktās sankcijas, konstatēts iekšējā izmeklēšanā, ko starptautiskais juridiskais birojs \"Clifford Chance\" veicis \"Swedbank\" uzdevumā. Par to \"Swedbank\" paziņojusi Stokholmas biržai. Par izmeklēšanas rezultātiem \"Swedbank\" informēs ASV  Finanšu ministrijas  Ārzemju aktīvu kontroles biroju, norādīts paziņojumā. Kopš pagājušā gada februāra sākuma veiktajā izmeklēšanā \"Clifford Chance\" pārbaudīja klientus, transakcijas un citas darbības laika posmā no 2007. gada līdz 2019. gada martam. \"Clifford Chance\" arī pievērsa uzmanību tam, kā \"Swedbank\" vēsturiski reaģējusi uz konstatētiem trūkumiem cīņā pret naudas atmazgāšanu un sankciju pārkāpumiem. Izmeklēšanā \"Clifford Chance\" pārbaudīja visas transakcijas ASV dolāros Latvijas, Lietuvas un Igaunijas \"Swedbank\", kas notikušas caur Savienoto Valstu finanšu sistēmu no 2014.gada 22.marta līdz 2019. gada 22. martam. Šis piecu gadu periods izvēlēts, ņemot vērā spēkā esošo noilgumu. \"Clifford Chance\" konstatējusi 586 transakcijas aptuveni 4,8 miljonu dolāru vērtībā, kuras, iespējams, pārkāpušas sankcijas. 95%no šīm transakcijām notikušas 2015. un 2016. gadā. No šīm transakcijām 508 ir algu maksājumi, kā arī maksājumi, kas saistīti ar peldlīdzekli, kura īpašnieks atrodas  Krievijas  okupētajā Krimā un izmantojis \"Swedbank\" Baltijas valstīs. Par tālāko rīcību jālemj ASV Finanšu ministrijas Ārzemju aktīvu kontroles birojam, un \"Swedbank\" ir gatava ar biroju pilnībā sadarboties, lai atrisinātu šos jautājumus, sacīts \"Swedbank\" paziņojumā Stokholmas biržai. Jau ziņots, ka  Zviedrijas  sabiedriskā televīzija SVT vēstījusi par aizdomām, ka starp \" Danske Bank \" un \"Swedbank\" Baltijas struktūrvienībām laikā no 2007. līdz 2015. gadam plašā apmērā un sistemātiski notikuši aizdomīgi pārskaitījumi, kuru kopējā summa sasniegusi vismaz 40 miljardus Zviedrijas kronu (3,7 miljardus eiro). Izmeklēšana par to, ka caur \"Swedbank\" varētu būt notikusi naudas atmazgāšana, notiek vairākās valstīs.", "link": "https://www.delfi.lv/bizness/37293360/bankas_un_finanses/51956149/caur-swedbank-baltija-notikusas-4-8-miljonus-dolaru-vertas-transakcijas-kas-varetu-but-parkapusas-asv-sankcijas"},
{"title": "Pēdējā brīdī ES Padome un Eiropas Parlaments vienojušies par 2022. gada ES budžetu", "category": "Finanses", "body": "Pirmdien, 15. novembrī,  Eiropas Savienības  (ES) Padome un  Eiropas Parlaments  vienojās par 2022. gada ES vispārējo budžetu. 15. novembrī līdz pusnaktij institūcijām bija jāvienojas par kopīgu tekstu, lai izvairītos no nepieciešamības  Eiropas Komisijai  izstrādāt jaunu budžeta projektu, kas, savukārt, apdraudētu savlaicīgu budžeta apstiprināšanu un secīgi arī ES programmu finansējuma plūsmu, informē  Finanšu ministrija . 2022. gada budžeta kopējās saistību apropriācijas ir noteiktas 169 515,8 miljonu eiro un maksājumu apropriācijas 170 603,3 miljonu eiro apmērā, kas atbilst 1,14% no ES Nacionālā kopienākuma. 2022. gada budžets aptver gan jaunās Daudzgadu finansēšanas shēmas 2021.-2027. gadam (DFS jeb Multiannual Financial Framework, MFF) prioritātes, veicinot dalībvalstu konverģenci, ES ekonomikas atveseļošanu, kā arī atbalstot zaļo un digitālo pāreju, lai padarītu Eiropas ekonomiku taisnīgāku, izturīgāku un ilgtspējīgāku nākamajām paaudzēm. Tāpat tas paredz nepieciešamo finansējumu ārkārtas situācijām un aizvien jauniem izaicinājumiem un satricinājumiem veselības, ekonomikas un migrācijas jomās. Vienošanās rezultātā budžeta lēmējinstitūcijas ar papildu resursiem stiprinājušas pētniecības programmu, lai turpinātu finansēt ar veselību, klimatu un vidi saistītās pētniecības un inovāciju aktivitātes, tāpat ar jaunatnes politiku saistītās programmas, ES robežu pārvaldības programmas, tostarp, piešķirts papildu finansējums risinājumam situācijai uz ES ārējās robežas ar Baltkrieviju, par kura sadali un piešķiršanu skartajām dalībvalstīm tiks lemts turpmāk. Ar papildu resursiem stiprinātas arī ārējās darbības finansēšanas programmas, pamatā sniedzot atbalstu sadarbības valstīm. Dalībvalstīm iezīmētais finansējums MFF ietvaros tiek plānots atbilstoši vajadzībām attiecīgajā finanšu gadā un netiek apdraudēts. Tāpat gala vienošanās par budžetu paredz arī samērīgas budžeta rezerves ārkārtas situāciju risināšanai, skaidro Finanšu ministrija. Latvija diskusiju laikā vairākkārt iestājusies par nepieciešamību apstiprināt līdzsvarotu budžetu, kurš ir funkcionāls ar pietiekamiem resursiem neparedzētiem gadījumiem un krīzēm, kā arī programmu ieviešanas tempam atbilstošu finansējumu, uzsverot pāreju starp plānošanas periodiem un nacionālo prioritāšu nozīmību. Kopumā 2022. gadā lielāko daļu no ES finansējuma Latvija turpinās saņemt Kohēzijas politikas (Eiropas Sociālā fonda, Eiropas Reģionālās attīstības fonda, Kohēzijas fonda) un Kopējās lauksaimniecības politikas (Eiropas Lauksaimniecības fonda lauku attīstībai, Eiropas Lauksaimniecības garantiju fonda un Eiropas Jūrlietu un zivsaimniecības fonda) ietvaros.", "link": "https://www.delfi.lv/bizness/37293360/bankas_un_finanses/53783583/pedeja-bridi-es-padome-un-eiropas-parlaments-vienojusies-par-2022-gada-es-budzetu"},
{"title": "Reirs: nākamajos gados augs ekonomika un valsts parāda īpatsvars pret IKP samazināsies", "category": "Finanses", "body": "Nākamajos gados valsts parāda īpatsvars pret iekšzemes kopproduktu (IKP) samazināsies, pateicoties ekonomikas izaugsmei, prognozē finanšu ministrs  Jānis Reirs  (JV). Patlaban paredzēts, ka 2022.gadā valsts parāds var sasniegt 52% no IKP, pirmo reizi pārsniedzot pusi no ekonomikas kopapjoma. Ministrs atzina, ka līdz šim Latvija salīdzinoši mazā valsts parāda dēļ starptautiskajos tirgos saņēma izdevīgākas aizņēmumu likmes un krīzes sākumā jau no pirmās dienas spēja sniegt atbalstu, kamēr dažām valstīm vajadzēja trīs mēnešus, kamēr tās tika pie finansējuma. Reirs skaidroja, ka pašlaik iecerētā proporcija ir tāda, ka nākotnē parāds varbūt nesamazināsies absolūtajos skaitļos, bet ekonomiskās izaugsmes ietekmē parāda īpatsvars pret IKP kritīsies. \"Tas ir arī svarīgi kredītreitingu aģentūrām, lai ir redzams, ka mūsu valsts parāds ir ilgtspējīgs. Svarīgi ir arī nevis tas, cik tu aizņemies, bet tas, cik tu maksā par aizņēmumu,\" teica Reirs. Finanšu ministrs salīdzināja, ka 2011. un 2012.gadā, kad valsts aizņēmums bija septiņi miljardi latu, Latvija ik gadu maksāja 300 miljonus latu procentos, pašlaik aizņēmums ir 14 miljardi eiro un procentos tiek maksāti 200 miljoni eiro. \"Tas nozīmē, ka mūsu parāds ir dubultojies, bet maksa par to ir uz pusi mazāka. Mūsu aizņemšanās struktūra ir sabalansēta, ir arī vērtspapīri ar 10, 15 un 30 gadu termiņu, tādēļ nav tādu bažu, ka pēc diviem trīs gadiem celsies likmes un vajadzēs maksāt vairāk. Nē, mūsu portfelis ir ļoti sabalansēts,\" uzsvēra Reirs. Jautāts, vai nākamgad būs vajadzīgas apjomīgākas obligāciju emisijas, Reirs atbildēja apstiprinoši un teica, ka tādas jau tiek plānotas. Finanšu ministrs atzīmēja, ka pie budžeta pastāvīgajiem izdevumiem tieši Covid-19 seku mazināšanai būtu vajadzīgi vēl 200 miljoni eiro - gan vakcinācijas procesam, gan piemaksām slimnīcās strādājošajiem, taču tās ir vienreizējas izmaksas. Jautāts, cik Latvija līdz šim ir aizņēmusies tieši Covid-19 dēļ, Reirs skaidroja, ka, salīdzinot ar pirms Covid-19 pandēmijas prognozēto aizņemšanās apjomu, kas bija nepieciešams valsts budžeta deficīta finansēšanai, valsts aizdevumu nodrošināšanai, kā arī valsts parāda atmaksai, 2020.-2022.gadā aizņemšanās apjoms kopumā ir palielinājies par aptuveni 4,3 miljardiem eiro, kas lielā mērā ir saistīts ar finansējuma nodrošināšanu Covid-19 seku mazināšanas un pārvarēšanas pasākumiem. 2020.gadā kopējais Covid-19 krīzes seku mazināšanai piešķirtais atbalsta apjoms veidoja 1,3 miljardus eiro jeb 4,4% no IKP. Atbilstoši aktuālajām prognozēm 2021.gadā šī atbalsta apjoms varētu sasniegt 3,2 miljardus eiro jeb 10,2% no IKP. Jautāts, vai tālākie aizdevumi arī būs tikai Covid-19 dēļ, Reirs sacīja, ka to ļoti grūti nodalīt. \"Pagājušajā gadā arī bija samazinājums budžetā, mazāka ekonomiskā aktivitāte, tādēļ aizņēmāmies arī, lai finansētu valsts izdevumus,\" teica Reirs. Savukārt uz jautājumu, cik patlaban aizņemšanās finanšu tirgos varētu būt izdevīga, Reirs atbildēja, ka iepriekš tici paredzēts, ka jau šajā vasarā būs sarežģītāk, bet septiņu gadu obligāciju likme bija ļoti laba - 0,003%. \"No vienas puses, nekas neliecina, ka likmes varētu vēl mazināties. No otras puses, ir skaidrs, ka tik lielas invāzijas starptautiskajos tirgos vairs nebūs - tās būs mazākas summas, jo arī ekonomika aug un budžets pildās,\" teica Reirs.", "link": "https://www.delfi.lv/bizness/37293360/bankas_un_finanses/53681259/reirs-nakamajos-gados-augs-ekonomika-un-valsts-parada-ipatsvars-pret-ikp-samazinasies"},
{"title": "Iedzīvotājiem dažādas likstas radījušas zaudējumus no dažiem desmitiem līdz pat vairākiem tūkstošiem eiro", "category": "Finanses", "body": "Pērn Latvijas iedzīvotāji saskārušies ar dažādām likstām, kas radījušas zaudējumus no dažiem desmitiem līdz pat vairākiem tūkstošiem eiro, liecina \" Swedbank  apdrošināšanas\" apkopotie dati par apdrošināšanas atlīdzībām. Mājoklī visbiežāk plīst cauruļvadi, radot bojājumus pat 48 600 eiro apmērā. Auto visbiežāk tiek bojāti sadursmēs ar citiem spēkratiem vai kādu šķērsli, kas vidēji izmaksā ap 1300 eiro, bet lielākā pērn izmaksātā summa sasniedza 24 600 eiro. Savukārt pērn katrs desmitais dzīvības apdrošināšanas gadījums bijis saistīts ar Covid-19. Kopumā vērojama tendence, ka apdrošināšana kļūst par vienu no finanšu plānošanas instrumentiem, lai pasargātu savu budžetu no neparedzētiem izdevumiem. Puse jeb 51% no 2021. gadā atlīdzinātajiem apdrošināšanas gadījumiem mājoklī bija saistīti ar cauruļvadu plīsumiem, kas izraisīja ūdens noplūdi. Par bojājumiem, kas radušies šādā veidā, mājokļa īpašniekam vidēji tika izmaksāti 1109 eiro, bet lielākā izmaksātā atlīdzība sasniedza pat 48 600 eiro. Tā izmaksāta kādas privātmājas īpašniekam, kuram otrajā mājas stāvā plīsa ūdensvads un ūdens noplūde radīja būtiskus bojājumus. Savukārt otra lielākā izmaksātā atlīdzība par šādu pat likstu bija kādam daudzdzīvokļu nama iemītniekam, kur zaudējumu kopsumma veidoja 20 800 eiro. Tāpat pērn salīdzinoši bieži izmaksātas atlīdzības par bojājumiem iedzīvei – tai skaitā, arī par bojājumiem, kurus netīši radījuši paši mājokļa iemītnieki (20%). Piemēram, gludināmajam dēlim uzkrītot uz televizora vai katliņam izslīdot no rokām un nokrītot uz stikla plīts virsmas. Vidēji izmaksātā atlīdzība par bojājumiem iedzīvei bija 649 eiro, bet lielākā izmaksātā atlīdzība – 6000 eiro, kad zibens spēriena rezultātā tika sabojātas vairākas elektroierīces. Pērn pieauga atlīdzību skaits, kas izmaksātas par dabas stihiju radītiem bojājumiem. Tās kopumā veidoja 4% no visiem negadījumiem, un vidējā izmaksātā atlīdzība bija 1045 eiro. Lielākā atlīdzība dabas stihiju dēļ, kas pērn izmaksāta mājokļa īpašniekam, sasniedza 6400 eiro. Šajā gadījumā stiprs vējš radīja bojājumus jumta segumam. Savukārt negaisa laikā nolauzts koks citam mājokļa īpašniekam radīja zaudējumus 6300 eiro – tika bojāta ēkas konstrukcija un jumts. Būtiskākos materiālos un finansiālos zaudējumus, protams, rada uguns nelaimes, kas pērn bijušas tikai 3% no pieteiktajiem apdrošināšanas gadījumiem, taču lielākā zaudējumu summa sasniedza vairāk nekā 300 000 eiro, par ko atlīdzība vēl tiek izmaksāta mājokļa atjaunošanas gaitā. Pērn visbiežāk auto tika bojāti sadursmēs ar citu auto vai kādu šķērsli. Tā pērn gandrīz katrs trešais no atlīdzinātajiem  KASKO  apdrošināšanas gadījumiem bija saistīts ar automašīnas bojājumiem, kas gūti tieši šādos negadījumos. Vidējā izmaksātā atlīdzības summa bija 1305 eiro, savukārt lielākā izmaksātā atlīdzība pēc divu auto sadursmes bija 24 680 eiro. Tāpat salīdzinoši bieži (26%) autovadītājiem bijusi nepieciešama diennakts tehniskā palīdzība, lai iedarbinātu auto, nomainītu bojātu riepu vai evakuētu ceļā salūzušu auto, kas vidēji autovadītājam būtu izmaksājusi 68 eiro, ja auto īpašniekam nebūtu KASKO apdrošināšana. Savukārt katrs piektais (21%) apdrošināšanas gadījums bija saistīti ar auto stiklu bojājumiem, un vidējā izmaksātā atlīdzība šādos gadījumus bija 386 eiro. Savukārt lielākā izmaksātā atlīdzība bija 2145 eiro, kad automašīnai tika bojāts panorāmas jumts. Neatkarīgi no gadalaika salīdzinoši lielus zaudējumus radīja sadursmes ar dzīvniekiem, kas pagājušajā gadā veidoja 4% no visiem atlīdzinātajiem apdrošināšanas gadījumiem, un vidējā izmaksātā atlīdzībā bija 2368 eiro. Savukārt lielākā izmaksātā atlīdzība pēc auto sadursmes ar mežā dzīvnieku bija 24 860 eiro, kad pēkšņi pāri ceļa aizsargžogam pārleca un uz ceļa izskrēja stirna. Automašīnu zādzības veidoja tikai nepilnu procentu no visiem pieteiktajiem gadījumiem, taču joprojām aktuāls ir auto detaļu zādzību jautājums, un garnadžu visiecienītākais mērķis bija  Volvo  lukturi - šādos gadījumos vidējā izmaksātā atlīdzība bija 1330 eiro. Ceļojumu apdrošināšanā visbiežākie riski saistīti ar izmaiņām ceļojuma maršrutā (28%), un vairāk nekā puse no gadījumiem bija ceļojuma atcelšanas dēļ. Piemēram, pakalpojumu sniedzēji nav atgriezuši ar atcelto ceļojumu saistītās pakalpojumu izmaksas. Šādos gadījumos vidējā atlīdzība bija 520 eiro, bet lielākā atlīdzība – 3500 eiro. Teju trešdaļai ceļotāju (27%) ceļojuma laikā bija nepieciešama medicīniskā palīdzība, par ko vidēji atlīdzināti 540 eiro, bet lielākā izmaksātā atlīdzība par ārstniecības izdevumiem ceļojuma laikā bija 4800 eiro. Salīdzinoši regulāri saņemti arī atlīdzības pieteikumi par bagāžas bojājumiem vai zādzību (23%), šajos gadījumos vidējā atlīdzība bija 560 eiro. Pērn pandēmija koriģēja arī statistiku par biežākajiem nāves cēloņiem, kuru rezultātā tika izmaksāta dzīvības apdrošināšanas atlīdzība. Tā pērn biežākie nāves cēloņi bija audzēji (28%), sirds-asinsvadu slimības (22%) un Covid-19 (12%). Lielākā izmaksātā atlīdzība, nāves gadījumā, bija 48 000 eiro. Savukārt kredītņēmēja bezdarba un darbnespējas apdrošināšanā vidējā atlīdzība bezdarba gadījumā, pērn bijusi 880 eiro, bet lielākā atlīdzība – 17 864 eiro. Ilgstošu darbnespēju biežāki iemesli pērn bija hronisku slimību saasinājumi, Covid-19 saslimšanas un traumas. Savukārt bezdarba gadījumu galvenais cēlonis bijusi darbinieku skaita samazināšana, amata vietu likvidēšana un uzņēmumu restrukturizēšana.", "link": "https://www.delfi.lv/bizness/37293360/bankas_un_finanses/54068062/iedzivotajiem-dazadas-likstas-radijusas-zaudejumus-no-daziem-desmitiem-lidz-pat-vairakiem-tukstosiem-eiro"},
{"title": "Top 5: noskaidroti lielākie darījumi Baltijā 2019. gadā", "category": "Finanses", "body": "Pagājušais gads Baltijas apvienošanās un iegādes darījumu (M&A –  ) nozarē bijis izaicinājumiem bagāts. Baltijā kopumā izziņoti vairāk nekā 110 darījumi, to kopējai vērtībai sasniedzot vienu miljardu eiro. Lielākā pagājušā gada M&A darījuma vērtība Baltijas valstīs bijusi 410 miljoni eiro, \"LHV Pank\" iegādājoties Igaunijas \" Danske Bank \" privātpersonu aizdevumu izsniegšanas struktūrvienību, teikts \"Oaklins\" Uzņēmumu apvienošanās un iegādes darījumu jomas apskatā 2019/2020. Līdzīgi kā gadu iepriekš, 2019. gadā M&A darījumu aktivitāte Latvijā bijusi būtiski zemāka, salīdzinot ar Lietuvu un Igauniju – 12 noslēgti darījumi Latvijā, 38 Lietuvā un 32 Igaunijā. Lielākā aktivitāte Latvijā vērojama IT un būvniecības nozarēs, kurās no kopējiem 12 noslēgtajiem darījumiem, pērn īstenoti attiecīgi seši un divi darījumi. \"Kā viens no nozīmīgākajiem pagājušā gada M&A darījumiem Latvijā minams 96% uzņēmuma \"Smiltenes piens\" akciju pārdošana privātam investoram, darījuma vērtībai pārsniedzot septiņus miljonus eiro. Darījums piesaistīja vērā ņemamu stratēģisko un finanšu investoru interesi no Latvijas un Rietumvalstīm. Tomēr, lai saglabātu \"Smiltenes piena\" līdzšinējo īpašnieku nākotnes attīstības stratēģiju, kapitāldaļas pārdotas privātam latviešu investoram,\" teic \"Oaklins\" partnere Latvijā un \"Oaklins\" globālās izpildkomitejas pārstāve Valērija Lieģe. Neraugoties uz faktu, ka pērn M&A darījumu aktivitāte Baltijas valstīs sarukusi par 19%, salīdzinot ar gadu iepriekš, finanšu investoru noslēgto darījumu skaits 2019. gadā audzis, sasniedzot vēsturiski augstāko līmeni kopš 2008. gada. Sagaidāms, ka nākamajos gados finanšu investoru aktivitāte Baltijā palielināsies, piesaistot interesi gan no Rietumeiropas, gan ASV fondiem. Nākamajos gados Baltijas valstīs būs vērojams arī mezanīna fondu un alternatīvo aizdevēju aktivitātes pieaugums, kuru aktīvo iesaisti darījumu īstenošanā varēja vērot arī 2019. gadā, prognozē \"Oaklins\". Tas skaidrojams ar nepietiekamo banku finansējuma pieejamību – ārvalstu kapitāla banku riska apetīte ir rūkoša un klientu izpētes prasības arvien pieaug, tāpēc Baltijas uzņēmumiem ir vērā ņemamas grūtības laikus vai vispār piesaistīt darījumiem nepieciešamo finansējumu ar abpusēji apmierinošiem nosacījumiem. Jāpiebilst, ka šī situācija Baltijas valstīs nav unikāla – līdzīgas tendences vērojamas visur pasaulē. \"Kopumā \"Oaklins\" pērn konsultējis virkni Baltijas nozīmīgāko M&A darījumu un redzam, ka globālais investīciju vilnis ir sasniedzis Baltiju – Igaunija, Lietuva un Latvija nu ir \"uzlikušas sevi\" uz starptautisko investoru kartes, tomēr lielais jautājums šim un nākamajiem gadiem – cik pilnvērtīgi katra no valstīm šo potenciālu izmantos?\" jautā Lieģe.", "link": "https://www.delfi.lv/bizness/37293360/bankas_un_finanses/51800571/top-5-noskaidroti-lielakie-darijumi-baltija-2019-gada"},
{"title": "Apdrošinātāju parakstīto prēmiju apmērs Latvijā pērn pieaudzis par 6,4%", "category": "Finanses", "body": "Apdrošināšanas nozare  Latvijā 2021. gadu ir noslēgusi ar 6,4% tirgus izaugsmes rādītāju, kas ir augsts sasniegums Covid-19 pandēmijas laikā, vērtē Latvijas Apdrošinātāju asociācija (LAA). Kopējais parakstīto apdrošināšanas prēmiju apjoms 2021. gadā ir bijis 583,9 miljoni eiro, kas ir par 6,4% vairāk nekā 2020. gadā. Lielākais veids pēc prēmiju apmēra ir dzīvības apdrošināšana ar 150 miljoniem eiro un 7,8% pieaugumu, tam seko veselības apdrošināšana ar 108,5 miljoniem eiro un 9,7% pieaugumu.  KASKO  apdrošināšanā 2021. gadā bijis mērens pieaugums – par 6,3%, savukārt  OCTA  – kritums par 11%, kas skaidrojams ar OCTA polišu cenu kritumu. Procentuāli visstraujākais prēmiju pieaugums lielajos apdrošināšanas veidos ir bijis ceļojumu apdrošināšanā – par 29,7% (prēmiju apjoms – 10,3 miljoni eiro), un īpašuma apdrošināšanā – par 17,7% (prēmiju apjoms – 93,9 miljoni eiro). Stabilu pieaugumu gan prēmijās, gan atlīdzībās uzrāda vispārējā civiltiesiskā apdrošināšana – pieaugums prēmijās par 13% un atlīdzībās par 14%. \"Līdz ar ekonomikas svārstībām šūpojas arī apdrošināšanas bizness – kā pa amerikāņu kalniņiem brauc ne tikai prēmiju un atlīdzību kopējās summas, bet arī atsevišķi apdrošināšanas veidi. Prieks, ka kopumā 2021. gadu noslēdzām ar 6,4% pieaugumu – tas ir patiešām labs rādītājs, jo vēl gada sākumā nozarē bija kritums. Tāpat pandēmija ir iezīmējusi dažas tendences, kas, acīmredzot, nozarē ir uz palikšanu, piemēram, veselības apdrošināšanas nozīmes pieaugums. Savukārt no ceļojumu apdrošināšanas datiem varam izdarīt diezgan precīzus secinājumus par vīrusa izplatību un ceļošanas ierobežojumiem. Kopumā – šis nav viegls, bet toties ļoti interesants laiks,\" teic LAA prezidents  Jānis Abāšins . Atlīdzībās klientiem kopumā pērnā gada laikā apdrošinātāji ir izmaksājuši 350,8 miljonus eiro – tas ir par 3,2% vairāk nekā 2020. gadā. Vislielākā atlīdzību summa – 81 miljons eiro – izmaksāta veselības apdrošināšanā, kas ir tipiska Covid-19 laika tendence, jo iepriekš lielākais atlīdzību apjoms parasti tika izmaksāts dzīvības apdrošināšanā. Tas skaidrojams ar cilvēku nepieciešamību saņemt privāti apmaksātus veselības aprūpes pakalpojumus laikā, kad valsts tos nespēj nodrošināt nepieciešamajā apjomā. Dzīvības apdrošināšanas atlīdzības ir samazinājušās par 8,8% – iespējams, tas nozīmē, ka cilvēki ir mazāk izņēmuši savus uzkrājumus, arī ieguldījumu ienesīgums šajā laika periodā ir bijis visai augsts. Procentuāli lielākais pieaugums atlīdzību izmaksā pērn bijis īpašuma apdrošināšanā – par 20,5%, sasniedzot 54,4 miljonus eiro. Viens no pieauguma iemesliem ir ievērojamā atlīdzība par nodegušo \" Depo \" veikalu Rēzeknē, taču tas nav vienīgais iemesls – īpašuma apdrošināšana gan prēmiju, gan atlīdzību izmaksas jomā piedzīvo mērenu, bet stabilu izaugsmi jau vairāku gadu garumā, kas apliecina izpratnes pieaugumu par īpašuma apdrošināšanu un tās nozīmi. Otrs faktors prēmiju pieaugumā varētu būt arī būvniecības cenu pieaugums, kas palielina apdrošināmo objektu vērtību un attiecīgi arī prēmiju un izmaksāto atlīdzību apjomu. KASKO atlīdzībās pērn izmaksāti 65 miljoni eiro, kas ir par 5,6% vairāk nekā 2020. gadā, savukārt OCTA – 53,7 miljoni eiro, kas ir par 5% mazāk nekā iepriekš. Top 5 apdrošināšanas veidi Latvijā pēc parakstīto prēmiju apmēra: Dzīvības apdrošināšana – 150 miljoni eiro (25,7% no tirgus, +7,8%) Veselības apdrošināšana – 108,5 miljoni eiro (18,6% no tirgus, +9,7%) Īpašuma apdrošināšana – 93,9 miljoni eiro (16,1% no tirgus, +17,7%) KASKO – 90,9 miljoni eiro (15,6% no tirgus, +6,3%) Sauszemes transporta CTA – 80 miljoni eiro (13,7% no tirgus, -11%) Top 5 apdrošināšanas veidi Latvijā pēc izmaksāto atlīdzību apmēra: Veselības apdrošināšana – 81 miljons eiro (23,1% no tirgus, +13,7%) Dzīvības apdrošināšana – 79,3 miljoni eiro (22,6% no tirgus, -8,8%) KASKO – 65 miljoni eiro (18,5% no tirgus, +5,6%) Īpašuma apdrošināšana – 54,4 miljoni eiro (15,5% no tirgus, +20,5%) Sauszemes transporta CTA – 53,7 miljoni eiro (15,3% no tirgus, -5%)", "link": "https://www.delfi.lv/bizness/37293360/bankas_un_finanses/53982346/apdrosinataju-parakstito-premiju-apmers-latvija-pern-pieaudzis-par-6-4"},
{"title": "'Citadele bankas' īpašumā pāriet 'Danske Bank' Latvijas filiāles uzņēmuma daļas", "category": "Finanses", "body": "Finanšu un kapitāla tirgus komisijas  ( FKTK ) padome 14.01.2020. ir sniegusi atļauju AS \" Danske Bank \" filiālei Latvijā nodot filiāles daļas AS \" Citadele  banka\" īpašumā, informē FKTK. Šāds lēmums pieņemts, balstoties uz AS \"Danske Bank\" 2019. gada 16. decembrī FKTK iesniegto pārejas priekšlikumu, kas ietver arī līgumu par kredītiestādes uzņēmuma pāreju. Izvērtējot AS \"Danske Bank\" iesniegtos dokumentus atbilstoši Kredītiestāžu likuma 59.2. panta pirmajai daļai, FKTK secinājusi, ka kredītiestādes uzņēmuma daļas pārejai nebūs negatīva ietekme uz AS \"Citadele banka\" darbību, kā arī uzņēmuma daļas pāreja neietekmēs negatīvi klientu interešu aizsardzību (t.i., tiks saglabātas tiesības un pienākumi, kas izriet no noslēgtajiem līgumiem ar AS \"Danske Bank\" filiāli Latvijā). AS \"Danske Bank\" Latvijas filiāles komercdaļas pārdošana notiks jau februārī, īstenojot AS ''Danske Bank'' stratēģiju izbeigt tās darbību Latvijas tirgū. Lēmums stājas spēkā 2020. gada 14. janvārī.", "link": "https://www.delfi.lv/bizness/37293360/bankas_un_finanses/51799609/citadele-bankas-ipasuma-pariet-danske-bank-latvijas-filiales-uznemuma-dalas"},
{"title": "Latvijas banku peļņa pirmajā ceturksnī sasniegusi 67,9 miljonus eiro", "category": "Finanses", "body": "Latvijas banku sektors šogad pirmajā ceturksnī strādāja ar peļņu 67,931 miljona eiro apmērā, kas ir par 29,8% vairāk nekā 2021.gada attiecīgajā laika posmā, liecina  Finanšu un kapitāla tirgus komisijas  ( FKTK ) publiskotie dati. Banku procentu ienākumi 2022.gada pirmajos trijos mēnešos veidoja 132,077 miljonus eiro, kas ir par 0,4% vairāk nekā 2021.gada pirmajā ceturksnī, kamēr procentu izdevumi bija 15,799 miljonu eiro apmērā, kas ir samazinājums par 14,7% salīdzinājumā ar attiecīgo periodu gadu iepriekš. Savukārt banku komisijas naudas ienākumi šogad pirmajos trijos mēnešos bija 77,556 miljonu eiro apmērā, kas ir par 2,2% vairāk nekā 2021.gada pirmajā ceturksnī, bet banku komisijas naudas izdevumi samazinājušies par 0,8% - līdz 21,707 miljoniem eiro. 2022.gada marta beigās banku sektora aktīvi bija kopumā 25,671 miljarda eiro apmērā, kas ir par 1,5% jeb 367,319 miljoniem eiro vairāk nekā 2021.gada beigās, kad banku sektora aktīvi veidoja kopumā 25,303 miljardus eiro. Banku izsniegto kredītu apmērs nebanku klientiem šogad marta beigās bija 14,716 miljardi eiro, kas ir par 0,4% jeb 61,97 miljoniem eiro vairāk nekā 2021.gada beigās. Tostarp iekšzemes klientiem izsniegto aizdevumu apmērs marta beigās veidoja 12,351 miljardu eiro, kas ir par 0,4% jeb 52,459 miljoniem eiro vairāk nekā pagājušā gada beigās. Iekšzemes mājsaimniecībām izsniegto aizdevumu apmērs marta beigās veidoja 5,773 miljardus eiro, kas ir par 0,8% jeb 48,32 miljoniem eiro vairāk nekā 2021.gada beigās, bet iekšzemes nefinanšu sabiedrībām izsniegto aizdevumu apmērs veidoja 5,752 miljardus eiro, kas ir kritums par 0,9% jeb 52,952 miljoniem eiro, tostarp mazajiem un vidējiem uzņēmumiem aizdevumos bija izsniegti 3,399 miljardi eiro, kas ir par 1,7% jeb 56,136 miljoniem eiro vairāk nekā 2021.gada beigās. Savukārt noguldījumos bankas marta beigās bija piesaistījušas 20,851 miljardu eiro, kas ir par 0,3% jeb 73,205 miljoniem eiro mazāk nekā 2021.gada beigās. Tostarp iekšzemes klientu noguldījumu apmērs salīdzinājumā ar 2021.gada beigām palielinājies par 0,9% jeb 159,031 miljonu eiro, marta beigās sasniedzot 17,772 miljardus eiro. Iekšzemes mājsaimniecību noguldījumu apmērs palielinājies par 0,8% jeb 79,016 miljoniem eiro, 2022.gada marta beigās sasniedzot 9,912 miljardus eiro, bet iekšzemes nefinanšu sabiedrību noguldījumu apmērs audzis par 0,8% jeb 46,272 miljoniem eiro, sasniedzot 6,126 miljardus eiro. FKTK dati arī liecina, ka piecu lielāko banku tirgus daļa aktīvos 2022.gada marta beigās bija 87,65% (2021.gada beigās - 88,03%), kredītos nebanku klientiem - 89,72% (89,63%), bet nebanku klientu noguldījumos - 90,36% (90,5%). 2021.gadā banku sektora kopējā peļņa bija 285,66 miljoni eiro, tostarp pērn pirmajā ceturksnī banku peļņa bija 52,321 miljons eiro.", "link": "https://www.delfi.lv/bizness/37293360/bankas_un_finanses/54470872/latvijas-banku-pelna-pirmaja-ceturksni-sasniegusi-67-9-miljonus-eiro"},
{"title": "Ko Krievijai nozīmētu izslēgšana no SWIFT?", "category": "Finanses", "body": "Pēdējo dienu laikā aizvien biežāk kā vienas no iespējamām sankcijām Krievijai izskan izslēgšana no SWIFT sistēmas. Eksperti norāda, ka tas būtu sāpīgs trieciens valstij un varētu radīt ievērojamus zaudējumus, tomēr pagaidām dažādu ārvalstu avotu prognozes par to, vai tas notiks, vai tomēr nenotiks, atšķiras. \"Delfi Bizness\" skaidro – ko nozīmē izslēgšana no SWIFT un kādus zaudējumus tā var radīt Krievijai.", "link": "https://www.delfi.lv/bizness/37293360/bankas_un_finanses/54094550/ko-krievijai-nozimetu-izslegsana-no-swift"},
{"title": "FKTK vadītāja: naudas atmazgāšanas novēršanas jomā bankas ir izdarījušas ļoti daudz", "category": "Finanses", "body": "Naudas atmazgāšanas  novēršanas (AML) jomā bankas Latvijā ir izdarījušas ļoti daudz, dodot pārliecību, ka finanšu sistēma vairs netiek izmantota naudas atmazgāšanas mērķiem, intervijā aģentūrai LETA sacīja  Finanšu un kapitāla tirgus komisijas  ( FKTK ) priekšsēdētāja Santa Purgaile. \"Pēdējos gadus mēs ar šo jomu esam strādājuši ļoti daudz, ļoti dziļi un plaši. Mēs redzam, ka bankas ir izdarījušas ļoti daudz, ir ieviestas un pilnveidotas iekšējās kontroles sistēmas, kas arī bija galvenais klupšanas akmens pirms tam. Arī mēs paši FKTK esam ļoti daudz pilnveidojušies, izstrādājuši metodoloģijas un caur dialogu ar bankām esam nonākuši pie kopīgas izpratnes normatīvu pilnveidē. Darbs turpinās visu laiku,\" teica Purgaile. Viņa arī atzīmēja, ka šobrīd svarīgākais ir, lai kopīgi tiktu stiprināta riskos balstīta pieeja, lai bankas spēj novērtēt savu risku, apzināties un radīt atbilstošas iekšējās kontroles sistēmas. Tāpat Purgaile norādīja, ka pēdējos gados tikai retos gadījumos FKTK īstenotās pārbaudes rezultējas ar sodiem un administratīvās lietas ierosināšanu. Lielākā daļa pārbaužu šobrīd noslēdzas ar atsevišķām rekomendācijām un kopumā ar atzinumu, ka sistēma uzrāda efektivitāti un strādā pietiekami labi, lai konkrētajam tirgus dalībniekam nebūtu jāpiemēro sankcijas. Jautāta, vai FKTK joprojām turpina saņemt sūdzības no banku klientiem par AML prasību radītajām problēmām, piemēram, atteikumu atvērt kontus, Purgaile norādīja, ka šādu sūdzību skaits ir ļoti strauji samazinājies. \"Mēs esam ieguldījuši lielu darbu, lai veicinātu izpratni par AML prasību piemērošanu, un rezultātā sūdzību skaits ir ļoti strauji mazinājies. Pagājušajā gadā kopumā esam saņēmuši 11 šādas sūdzības, bet lielākā daļa no tām bija gada pirmajā pusē,\" viņa sacīja. Tāpat Purgaile minēja, ka ir veikti mediācijas pasākumi, kuros secināts, ka sūdzību gadījumos bankas nav rīkojušās prettiesiski vai nelikumīgi, jo pārsvarā tie bija gadījumi, kad klienti atteicās sniegt informāciju, kas bankām bija nepieciešama padziļinātai izpētei. \"Ja klients nesadarbojas, nesniedz informāciju, tad banka nevar veikt savu pienākumu, kā rezultātā bankai ir jāpieņem lēmums neuzsākt vai pārtraukt sadarbību ar šādu klientu,\" teica Purgaile. Viņa arī piebilda, ka bankas ir sapratušas, ka komunikācijai un pareizam klientu servisam ir ļoti liela nozīme. Tostarp ir ļoti svarīgi kompetenti darbinieki, kas spēj pareizi izskaidrot prasības un uzturēt normālas attiecības ar klientiem. Tāpat Purgaile sacīja, ka Latvijā bankas ir izveidojušas tādas aizsardzības sistēmas, lai būtu pārliecība, ka Latvijas finanšu sistēma vairs netiek izmantota naudas atmazgāšanas mērķiem. \"Esam šajā jomā pietiekami spēcīgi un nepastāv lieli riski. Protams, es arī nevaru teikt to, ka viss banku sektors, viss maksājumu iestāžu sektors vai visi tirgus dalībnieki ir homogēni un vienlīdz labi visā. Tā, protams, nav. Ir čempioni, kas to ir izdarījuši labāk, nekā esam prasījuši darīt, bet tas ir atkarīgs no pašas bankas un akcionāru struktūras. Jāsaka, ka kliedzošu problēmu Latvijā nav,\" viņa teica. FKTK vadītāja piebilda, ka arī, ļaujot bankai attālināti atvērt kontu, ir caurskatīts, vai šis pasākums ir drošs un paredz visus elementus AML prasību ievērošanai. \"Mēs redzam, ka bankas izmanto jaunākās un drošākās finanšu pakalpojumu tehnoloģiju iespējas. Risinājumi ir pietiekami droši, un tādēļ to izmantošana ir strauji augusi - attālināti identificēto klientu un atvērto kontu skaits ir audzis par vairāk nekā 50%,\" sacīja Purgaile. Visu interviju lasiet sadaļā LETA+: https://leta.lv/plus/D5F6DB8E-C238-4956-AB21-F693B96545F2/", "link": "https://www.delfi.lv/bizness/37293360/bankas_un_finanses/54026138/fktk-vaditaja-naudas-atmazgasanas-noversanas-joma-bankas-ir-izdarijusas-loti-daudz"},
{"title": "'Indexo' iesniegusi izskatīšanai FKTK akciju sākotnējā publiskā piedāvājuma prospektu", "category": "Finanses", "body": "Ieguldījumu pārvaldes sabiedrība \"Indexo\" trešdien Finanšu un kapitāla tirgus komisijā ( FKTK ) iesniegusi plānotā akciju sākotnējā publiskā piedāvājuma (IPO) prospektu, informēja \"Indexo\" pārstāvji. Uzreiz pēc prospekta izskatīšanas FKTK, apstiprinoša lēmuma gadījumā, nekavējoties tiks paziņots IPO sākšanas datums, piedāvāto akciju parakstīšanās laiks, akciju cena un citas darījuma detaļas. \" Indexo \" valdes priekšsēdētājs Valdis Siksnis trešdien IPO veltītajā pasākumā prognozēja, ka IPO varētu sākties 28. jūnijā. Prospekts ir \"Indexo\" IPO pamatdokuments, kurā pieejama informācija par IPO piedāvāto akciju skaitu, cenu, kā arī citiem finanšu parametriem un akciju sadales (\"allocation\") principiem. Dokumentā detalizēti aprakstītas arī uzņēmuma nākotnes attīstības ieceres un izaugsmes mērķi, tostarp jaunas bankas izveides plāni, un to finanšu pamatojums. Tāpat prospekts iepazīstina ar \" Indexo \" pārvaldības modeli, risku politiku un citiem būtiskiem uzņēmuma darbības jautājumiem. Siksnis skaidro, ka prospekta iesniegšana FKTK ir nozīmīgs solis IPO procesā, kas ļauj \"Indexo\" virzīties tālāk ar praktisku gatavošanos akciju publiskā piedāvājuma un kotācijas īstenošanai. Prospekts tiks publiskots pēc FKTK apstiprinājuma, lai investori spētu detalizēti iepazīties ar \" Indexo \" darbības rādītājiem un izaugsmes plāniem. \" Indexo \" šobrīd virzās saskaņā ar sākotnēji iecerēto laika plānu un cer uz IPO sākšanu tuvāko nedēļu laikā. \"Indexo \" jūnija beigās plāno īstenot IPO, kura mērķis ir piesaistīt investīcijas, lai dibinātu banku papildus jau esošajai pensiju uzkrājuma pārvaldīšanai. Šī gada laikā \" Indexo \" iesniegs pieteikumu komercbankas licences saņemšanai un pēc licences saņemšanas sāks pakāpeniski ieviest bankas pakalpojumus. IPO rezultātā \"Indexo\" akcijas plānots kotēt regulētajā tirgū \" Nasdaq Riga \" biržas Baltijas oficiālajā sarakstā. Jau ziņots, ka \"Indexo\" akciju sākotnējā publiskajā piedāvājumā (IPO) plāno piesaistīt apmēram 7,5 miljonus eiro, trešdien IPO veltītajā pasākumā sacīja Siksnis. Paredzēts, ka IPO akciju iegādes iespējas būs trim prioritārajām grupām - esošajiem 57 akcionāriem, \"Indexo\" trešā pensiju līmeņa klientiem un pārējiem investoriem. Siksnis skaidroja, ka biržā kotēs ieguldījumu pārvaldes sabiedrības akcijas, savukārt plānotā banka, kuras izveidei \"Indexo\" piesaista līdzekļus, būs tās 100% meitasuzņēmums, kas netiks kotēts biržā. Vienlaikus Siksnis atzina, ka nevar tikt izslēgts arī bankas licences nesaņemšanas risks, kas ir atkarīgs no Eiropas Centrālās bankas lēmuma. Rēķinoties ar šo risku, paredzēts, ka gadījumā, ja divu gadu laikā pēc IPO netiek saņemta bankas licence, visi IPO investori, kuri to vēlēsies, varēs atdot iegādātās akcijas un atgūt naudu. Tāpat ir paredzēts, ka 12 mēnešu laikā pēc IPO divi lielākie \"Indexo\" akcionāri - Siksnis un Henriks Karmo, kuriem vienīgajiem pieder vairāk nekā 5% akciju, - nevarēs pārdot vairāk par 10% no viņiem piederošajām akcijām. Savukārt pārējie esošie akcionāri gada laikā nevarēs pārdot vairāk par 20% no savām akcijām. \"Indexo\" investoru lokam pirms plānotā IPO īstenošanas ir pievienojušies 17 jauni investori. Starp investoriem ir vairāku nebanku kreditētāju īpašnieks Aigars Kesenfelds un \"Indexo\" padomes locekle Tīna Kukka, kura iepriekš strādājusi \"Swedbank\" un \"Luminor Bank\". Investori ir iegādājušies akcijas no 11 esošajiem \"Indexo\" akcionāriem tiešos darījumos, neatkarīgi no IPO procesa. \"Indexo\" valdes locekle Ieva Margeviča aģentūrai LETA pavēstīja, ka kopumā šajos darījumos tika pārdoti 12% no esošajām \" Indexo \" akcijām par kopumā 5,1 miljonu eiro. Akcijas šajos darījumos ir iegādājušies 17 investori un, līdzīgi kā iepriekš, izņemot SIA \"DVH\", kurai pieder aptuveni 22,4% akciju, neviena akcionāra līdzdalība nav lielāka par 5%. Visos darījumos akciju pārdošanas vērtība bija 14 eiro par akciju, kas tādējādi \"Indexo\" kopējo vērtību pirms IPO nosaka aptuveni 42 miljonu eiro apmērā. Jau ziņots, ka trešdien birža \"Nasdaq Riga\" sākusi kotēšanas procedūru \"Indexo\" akciju iekļaušanai biržas oficiālajā sarakstā. Biržā informē, ka kotēšanas procedūra sākta, pamatojoties uz otrdien, 14.jūnijā, saņemto kotēšanas pieteikumu. \"Nasdaq Riga\" valdes lēmums par akciju iekļaušanu tiks paziņots nekavējoties pēc tā pieņemšanas. Tāpat vēstīts, ka \"Indexo\" plāno īstenot IPO, lai dibinātu banku. Pēc Sikšņa iepriekš teiktā, nedaudz vairāk kā puse no IPO akciju piedāvājuma būs rezervēta esošajiem \" Indexo \" akcionāriem. Ieguldījumu pārvaldes sabiedrība \" Indexo \" tika izveidota 2017. gadā. \"Indexo\" lielākais akcionārs ir SIA \"DVH\", kurai, pēc Finanšu un kapitāla tirgus komisijas datiem, pieder līdzdalība robežās no 20% līdz 33%. Kompānijas \"DVH\" īpašnieki ir SIA \"Perfect Match\" (40,97%), kuras vienīgais īpašnieks ir Henriks Karmo, SIA \"VSCAP\" (33,07%), kuras vienīgais īpašnieks ir Siksnis, kā arī SIA \"Dziela\" (11,94%), kuras īpašnieki vienādās daļās ir Kristīne Mūrmane un Druvis Mūrmanis, kā arī SIA \"Crosshill Capital\" (9,92%), kuras īpašnieks ir Toms Kreicbergs, un SIA \"IJ birojs\" (4,1%), kuras vienīgais īpašnieks ir Jānis Buks.", "link": "https://www.delfi.lv/bizness/37293360/bankas_un_finanses/54457950/indexo-iesniegusi-izskatisanai-fktk-akciju-sakotneja-publiska-piedavajuma-prospektu"},
{"title": "'Signet Bank' iegādājusies 'Expobank'", "category": "Finanses", "body": "Pēc Finanšu un kapitāla tirgus komisijas un Eiropas Centrālās Bankas atļaujas saņemšanas tika pabeigts darījums, kura ietvaros līdzšinējais AS \" Expobank \" vienīgais akcionārs Igors Kims pārdeva visas sev piederošās akcijas vietējā kapitāla bankai \" Signet Bank \" AS. Darījuma nosacījumus un cenu puses vienojās nepubliskot. Pēc darījuma pabeigšanas plānota abu banku apvienošanās, kas tiks īstenota 2022. gada laikā. Apvienotā banka turpinās strādāt ar Signet Bank zīmolu un īstenot līdzšinējo Signet Bank stratēģiju – Latvijas uzņēmēju un tiem piederošo kompāniju apkalpošanu, ar uzsvaru uz finansējuma piesaistīšanas un investīciju pārvaldīšanas risinājumiem. \"AS Expobank iegādes darījums stiprina Signet Bank pozīcijas vietējā tirgū, ļauj palielināt biznesa apjomus un iegūt papildu infrastruktūru tālākai veiksmīgai attīstībai. Latvijas banku sektors piedzīvo evolūciju, kuras ietvaros mēs redzam iespējas Latvijas banku sektora konsolidācijai, lai izveidotu vēl spēcīgāku vietējā kapitāla banku, kas vietējiem uzņēmējiem piedāvā plašu pakalpojumu un finansēšanas risinājumu klāstu,\" norāda \"Signet Bank\" valdes priekšsēdētājs  Roberts Idelsons . \"Ar skaidru finanšu tirgus attīstības vīziju  Finanšu un kapitāla tirgus komisija  ir kļuvusi par spēcīgu un atbalstošu partneri evolucionējošām bankām, kas veicināja arī šī darījuma veiksmīgu pabeigšanu. 2021. gadā Signet Bank nodrošināja saviem klientiem finansējumu 200 milj. EUR apjomā obligāciju emisiju un kredītu formā. Pēc apvienošanas procesa ar AS Expobank pabeigšanas, esam apņēmības pilni sniegt vēl lielāku ieguldījumu Latvijas uzņēmumu finansēšanā.\" \"Mums ir prieks, ka varam uzticēt aktīvus kvalificētam, pieredzējušam un stabilam partnerim. Savukārt mēs plānojam izvietot kapitālu Krievijas \"Экспобанк\" attīstībā, kā arī jaunos projektos Āzijā,\" saka AS \"Expobank\" direktoru padomes priekšsēdētājs un akcionārs Igor Kims. Līdz apvienošanas brīdim \"Signet Bank\" un \"Expobank\" turpinās darboties kā atsevišķas kredītiestādes, līdz ar to pašreiz nekādu izmaiņu ikdienas darbā ar klientiem un klientu apkalpošanā nebūs. AS \"Expobank\" klienti savlaicīgi saņems informāciju par plānotajām izmaiņām 2022. gada laikā. \"Signet Bank\" dibināta 1992. gadā ar sākotnējo nosaukumu Latvijas Biznesa banka. Kopš 2013. gada Signet Bank stratēģija vērsta uz uzņēmējiem un tiem piederošo kompāniju apkalpošanu, liekot uzsvaru uz klientu kapitāla apkalpošanas kvalitāti un investīciju projektu strukturēšanu. \"Signet Bank\" akcionāri ir deviņi Latvijas un starptautiskie privātie investori. “Expobank” pēc aktīvu lieluma ieņem 13. vietu starp Latvijā strādājošajām bankām, liecina Finanšu nozares asociācijas dati. Bankas aktīvi pērnā gada 3. ceturkšņa beigās bija 86,89 miljoni eiro. “Signet Bank” ir 7. lielākā banka pēc aktīvu skaita, to kopējai vērtībai sasniedzot 305,6 miljonus eiro.", "link": "https://www.delfi.lv/bizness/37293360/bankas_un_finanses/54062980/signet-bank-iegadajusies-expobank"},
{"title": "'Balcia' neto peļņa pērn sasniegusi 2,6 miljonus eiro", "category": "Finanses", "body": "Apdrošināšanas akciju sabiedrības \" Balcia  Insurance SE\" bruto parakstīto apdrošināšanas prēmiju apjoms 2021. gadā bija 50,8 miljoni eiro, bruto atlīdzības – 42,172 miljoni eiro, bet neto peļņa – 2,6 miljoni eiro, \"Delfi Bizness\" informēja apdrošināšanas akciju sabiedrības valdes priekšsēdētājs Jānis Lucaus. \"Pērnā gada darbības rezultāti apliecina mūsu izvēlētās stratēģijas pareizību, proti, piedāvāt klientam draudzīgu un tā dzīves stilam piemērotu apdrošināšanu. Šī pozīcija, tāpat kā spēja elastīgi piemēroties aizvien sarežģītākajai ārējai videi Eiropā, ļāva Balcia uzrādīt stabilus finanšu rezultātus. Manuprāt, 2021. gadu raksturo dinamiska izaugsme un jaunu projektu realizācija,\" atzīst Lucaus. Viņš skaidro, ka pērn galvenais fokuss bija inovatīvu produktu ieviešana Latvijas, Lietuvas un Polijas tirgū, izmantojot modernus tehnoloģiskos risinājumus. Īpašu uzmanību tika pievērsta privātpersonu segmenta attīstībai un pašapkalpošanās risinājumu attīstībai e-platformā. Šā segmenta attīstību plānots turpināt arī 2022. gadā. Pēc parakstīto prēmiju apjoma lielākie uzņēmuma tirgi 2021. gadā bija Polija un Lietuva, attiecīgi – 40% un 30% no kopējā bruto parakstīto prēmiju apjoma. Pērn tika pabeigta uzņēmuma struktūrvienību pielāgošana 2020.gadā pieņemtajai stratēģijai, kas paredz privātpersonu segmenta attīstību Lietuvā un Polijā, kā arī apdrošināšanas darbības atsākšanu Latvijā un Igaunijā. 2021. gadā tika veikti nepieciešamie sagatavošanās darbi un uzsākta apdrošināšanas pakalpojumu piedāvāšana mājas tirgū. Lai to nodrošinātu, tika veiktas investīcijas uzņēmuma infrastruktūrā un darbiniekos. Cita starpā tika pārplānots un efektivizēts darbs Polijas filiālē, papildinot to ar 19 apdrošināšanas tirgus profesionāļiem. Polijas filiālē strādā 42 darbinieki, Lietuvā – 25, \"Balcia\" Latvijas birojā - 17, bet Balcia kopumā 185 darbinieki. Kā uzsver Lucaus, izmaiņas biznesa organizēšanā, klientu segmentēšanā un risku parakstīšanā, kas lielākoties skāra filiāles Polijā, Francijā un Vācijā, ietekmēja 2021. gada kopējo bruto parakstīto prēmiju apjomu, taču to mērķis ir uzņēmuma ilgtermiņa rentabilitāte un stabilitāte. Izvēlētās stratēģijas pareizību apliecināja filiāļu darbības rezultāti, kas bija īpaši veiksmīgi 2021.gada pēdējā ceturksnī un 2022. gada 1 ceturksnī, demonstrējot 45% bruto parakstīto prēmiju pieaugumu pret attiecīgā pārskata periodu pērn. \"Balcia Insurance SE\" ir Latvijā dibināta nedzīvības apdrošināšanas sabiedrība ar 29 gadu darbības pieredzi Baltijas valstīs, Polijā, Vācijā, Francijā un Itālijā. \"Balcia\" ir saņēmusi apdrošināšanas licences visiem nedzīvības apdrošināšanas pakalpojumiem privātpersonām un uzņēmumiem. Apdrošināšanas sabiedrībā strādā 185 darbinieki ar centrālo biroju Rīgā un filiālēm Lietuvā, Polijā un Vācijā. No 2022. gadu \"Balcia\" piedāvā apdrošināšanas pakalpojumus arī Latvijā.", "link": "https://www.delfi.lv/bizness/37293360/bankas_un_finanses/54276472/balcia-neto-pelna-pern-sasniegusi-2-6-miljonus-eiro"},
{"title": "Pasaules vecākās centrālās bankas vadītājs: Nepieciešami jauni krīzes novēršanas pasākumi", "category": "Finanses", "body": "Pasaules vecākās centrālās bankas –  Zviedrijas  Bankas – vadītājs Stefans Ingvess sacījis, ka pasaules monetārās politikas jauno krīžu savaldīšanai vairs nevar turpināt izmantot līdzšinējos instrumentus, raksta \"Bloomberg\". Viņš uzsvēris, ka gan viņam, gan viņa kolēģiem, nākotnē būs jāievieš daudz netradicionālāki pasākumi. \"Mums jābūt gataviem izstrādāt jaunus instrumentus un jauna veida analīzi, lai spētu sasniegt savu inflācijas mērķi,\" sacījis Ingvess. \"Ja pasaule mainās, mums jāmainās tai līdzi,\" piebildis viņš. Zviedrijas centrālā banka \"Riksbank\" dibināta 1668. gadā, un patlaban tās pārstāvji mēģina noskaidrot, kā vislabāk mainīt politiku, lai pielāgotos pasaulei, kurā aizvien vairāk dominē finanšu sektors. Ingvess pirms gada atteicās no negatīvajām likmēm, un kopš tā laika ir skaidri norādījis, ka kvantitatīvo mīkstināšanu uzskata par efektīvāku instrumentu pašreizējās krīzes apkarošanai. \"Gan pasaulē, gan Zviedrijā finanšu tirgi ir auguši lielāki, gan attiecībā uz apjomu, gan, vērtējot finanšu instrumentu skaitu,\" viņš sacījis. \"Izmaiņas ir tādas, ka procentu likmju līmenis pasaule ir sarucis. Tas būtiski ietekmē politikas likmju pielāgošanas iespējas, lai stimulētu ekonomiku.\" Ingvess skaidrojis, ka \"Riksbank\" lēmums koncentrēties uz tās bilances palielināšanu, nevis procentu likmju samazināšanu, atspoguļo ilgtermiņa izmaiņas finanšu sistēmā, nevis tikai pašreizējo krīzi. Viņš arī norādījis uz pasauli, kas kļuvusi \"elektroniskāka\", kas ir vēl viens aspekts, kas ietekmē monetāro politiku, un kā piemēru minēja digitālo valūtu, tostarp, \" Bitcoin \", ietekmi.", "link": "https://www.delfi.lv/bizness/37293360/bankas_un_finanses/52741181/pasaules-vecakas-centralas-bankas-vaditajs-nepieciesami-jauni-krizes-noversanas-pasakumi"},
{"title": "Jauno noteikumu dēļ Eiropas bankām draud apjomīgs kapitāla deficīts, vēsta pētījums", "category": "Finanses", "body": "Jaunie noteikumi, kas pazīstami kā Bāzele III, noteic, ka minimālā kapitāla prasība ierobežotu apjomu, kādā bankas kapitāla rezerves, kas aprēķinātas pēc pašas bankas riska modeļiem, var atšķirties no līmeņiem atbilstoši krietni konservatīvākiem modeļiem. Bāzeles III noteikumu mērķis ir palielināt banku spēju izturēt finanšu satricinājumus. Menedžmenta konsultāciju uzņēmuma \"Copenhagen Economics\" pētījums, kas tika veikts Eiropas Banku federācijas un nacionālo banku grupas lobiju uzdevumā, analizē Bāzeles III noteikumu ietekmi. pirms tie stājas spēkā Eiropā. Tāpat šajā pētījumā brīdināts par ietekmi uz reālo ekonomiku, jo jaunie noteikumi palielinātu aizdevumu izmaksas mājsaimniecībām un uzņēmumiem.", "link": "https://www.delfi.lv/bizness/37293360/bankas_un_finanses/51662231/jauno-noteikumu-del-eiropas-bankam-draud-apjomigs-kapitala-deficits-vesta-petijums"},
{"title": "'Meridian Trade Bank' maina nosaukumu un runā ar pircējiem", "category": "Finanses", "body": "Jaunais nosaukums atspoguļojot bankas darbības stratēģijas maiņu, fokusējoties uz sadarbību ar Latvijas un Baltijas mazajiem un vidējiem uzņēmumiem un sniedzot tiem pakalpojumus, kas nepieciešami biznesa veiksmīgai attīstībai. Vienlaikus banka apliecina, ka turpinās sarunas ar potenciālajiem investoriem. TV3 raidījums \"Nekā personīga\" iepriekš ziņoja, ka ekspolitiķi un biznesmeņi  Andris Šķēle  un  Ainārs Šlesers  vēlas kļūt par baņķieriem un grasās pirkt \"Meridian Trade Bank\". \"Šobrīd, kamēr nav noslēgušās darījuma sarunas ar bankas potenciālajiem investoriem, banka nevar sniegt konkrētāku informāciju. Jauno investoru vārdus varēsim paziņot pēc visu saskaņojumu procedūru veikšanas,\" portālam \"Delfi\" sacīja kredītiestādē. \"Industra\" portālam \"Delfi\" sīkāk nekomentēja, kādā stadijā šobrīd ir sarunas ar potenciālajiem investoriem un vai starp tiem joprojām ir arī abi ekspolitiķi. Tiek uzvērts, ka bankas zīmolu plānots ieviest pakāpeniski gada laikā, un bankas klientiem nekādas papildu darbības nav jāveic. \"\"Industra\" ir banka reālās ekonomikas uzņēmējiem – ražotājiem, pakalpojumu sniedzējiem, cilvēkiem, kas praktiski īsteno savas biznesa idejas. \"Industra\" nosaukums iemieso šo ambīciju – ar patiesām partnerattiecībām atbalstīt uzņēmējdarbību, kas ar savu enerģiju un mērķtiecību rada jaunu vērtību neatkarīgi no darbības veida – no lauksaimniekiem līdz jauno tehnoloģiju ieviesējiem. Mēs esam gatavi sākt Industra vīzijas un vērtību ieviešanu dzīvē,\" saka Adamovičs. \"Vienlaikus ar darbības modeļa maiņu un sakārtošanu šobrīd noslēguma posmā ir arī darbs pie bankas pirmā līmeņa kapitāla stiprināšanas,\" viņš turpina. Foto: bankas jaunais logo \"Industra Bank\", bijusī \"Meridian Trade Bank\", ir 1994. gadā dibināta Latvijas kredītiestāde ar 13 norēķinu centriem Latvijā un trim Lietuvā. Bankai ir vairāk nekā 30 tūkstoši klientu un pēc šī rādītāja \"Industra\" ir sestā lielākā banka Latvijā. Bankas grupas konsolidētie aktīvi šī gada trešā ceturkšņa noslēgumā bija 173 miljoni eiro, bet šī gada trīs ceturkšņu peļņa – 423 tūkstoši eiro. 2019. gada 30. septembrī \"Industra Bank\" aktīvi bija 172,525 miljonu eiro apmērā, kas ir par 5,6% jeb 10,323 miljoniem eiro mazāk nekā 2018. gada beigās, kad bankas aktīvi bija 182,848 miljoni eiro. Pēc aktīvu apmēra \"Industra Bank\" 2019. gada septembra beigās bija 13.lielākā banka Latvijā, liecina LETA arhīvs. Jau ziņots, ka Krievijas miljardieru Rotenbergu ģimene 2006. gadā nopirka \"Skonto\" grupas uzņēmējiem piederošo \"Multibanku\". Tobrīd banka bija uz bankrota sliekšņa ASV sankciju draudu dēļ par naudas atmazgāšanu. Rotenbergi \"Multibanku\" pārsauca par \"SMP Bank\" un draudzība ar Vladimiru Putinu Rotenbergiem ļāva pelnīt arī Latvijā - Krievija Latvijā dzīvojošajām militārpersonām pensijas sāka maksāt caur šo banku un turpina darīt to joprojām. Pēc Krimas aneksijas Eiropas Savienība Akādiju Rotenbergu iekļāva sankciju sarakstā. Lai Latvijas \"SMP bank\" varētu turpināt strādāt, akcijas pārņēma \"SMP bankas\" menedžments. Tā atkal tika pie jauna vārda - \"Meridian Trade Bank\". Pie visiem īpašniekiem 22 gadus banku vadīja Svetlana Dzene. Gandrīz tikpat ilgi padomē strādāja viņas dzīvesbiedrs Andris Dzenis un pēc Rotenbergu aiziešanas Dzenes ģimene ar 37% bija lielākie akcionāri. Šajā laikā banka par tai neizdevīgiem nosacījumiem finansējusi Dzeņu īpašumus un par to Finanšu un kapitāla tirgus komisija \"Meridian Trade Bank\" pirms diviem gadiem sodīja un lika maksāt 900 tūkstošus eiro. Akcionāri Dzeņus no bankas amatiem izmeta un vērsās policijā, atgādina raidījums, iepriekš ziņoja \"Nekā personīga\".", "link": "https://www.delfi.lv/bizness/37293360/bankas_un_finanses/51817731/meridian-trade-bank-maina-nosaukumu-un-runa-ar-pircejiem"},
{"title": "Spekulācija nav foršs dzīvesveids. Saruna ar finanšu pratības ekspertu Tomu Kreicbergu", "category": "Finanses", "body": "Mūsdienās ir tik daudz viegli pieejamu iespēju, ka parastajam cilvēkam, kuram nav izglītības finanšu jomā, iespējams, tagad pat ir grūti saprast, no kura gala sākt domāt par krāšanu un investēšanu. Kādi ir pirmie soļi, ko cilvēkam vajadzētu veikt, ja ir brīvi līdzekļi un vēlme tos izmantot? Sākumā vispār ir divi fundamentālie jautājumi – kāpēc krāt un kāpēc uzkrāto ieguldīt? Jautājumā, kāpēc krāt, katram cilvēkam ir sava motivācija, bet parasti tās ir kaut kāda veida ambīcijas. Piemēram, parūpēties par bērniem. Vai arī nopirkt māju. Citiem tās var būt ambīcijas uzsākt biznesu. Vēl lielāka ambīcija ir dzīvot no pasīviem ienākumiem – agrā pensija un tā tālāk. Tas ir retāk Latvijā, bet ir arī tādi cilvēki, kas tiešām grib sakrāt lielu kapitālu un dzīvot no pasīvajiem ienākumiem. Tātad sākumā cilvēkam parasti jānonāk līdz tam secinājumam, kāpēc krāt. Cilvēki saka: “Ai, man tāpat rīt var uzkrist ķieģelis uz galvas. Kāda jēga krāt?” Ja viņš tā domā, tad izredzes, ka daudz sakrās un ieguldīs efektīvi, ir diezgan zemas.", "link": "https://www.delfi.lv/bizness/37293360/bankas_un_finanses/53339619/spekulacija-nav-forss-dzivesveids-saruna-ar-finansu-pratibas-ekspertu-tomu-kreicbergu"},
{"title": "'Bitcoin' nepieciešams globāls regulējums, uzsver Lagarda", "category": "Finanses", "body": "Eiropas Centrālās bankas  (ECB) vadītāja Kristīne Lagarda uzsvērusi, ka kriptovalūtai \" Bitcoin \" nepieciešams globāls regulējums, jo tā aizvien plaši tiek izmantota naudas atmazgāšanas aktivitātēs, raksta \"Reuters\". Pēdējo gadu laikā \"Bitcoin\" kļuvis populārs plašākas sabiedrības vidū, un to iegādājas arī privātpersonas, investīciju fondi un pat lielas korporācijas. Ir pat investori, kuri aizņēmušies, lai iegādātos lielākus kriptovalūtu apjomus, kas gan nav labākais investīciju veids, norāda eksperti. Taču šis straujais popularitātes pieaugums veicinājis bažas tirgus dalībnieku vidū, ka aug tās loma naudas atmazgāšanas darījumos un citos nelegālos darījumos. \"\"Bitcoin\" ir augsti spekulatīvs aktīvs, un tas tiek izmantots daudzos dīvainos biznesos un naudas atmazgāšanas aktivitātēs,\" teikusi Lagarda. Viņa gan nav minējusi konkrētus naudas atmazgāšanas piemērus, taču teikusi, ka notiek vairākas kriminālizmeklēšanas par nelegālām darbībām kriptovalūtu tirgū. Neskatoties uz to, ka pasaulē naudas atmazgāšanas novēršanas regulējums ir kļuvis stingrāks, kriptovalūtu sektors aizvien ir vismaigāk uzraudzīts, norāda Lagarda.", "link": "https://www.delfi.lv/bizness/37293360/bankas_un_finanses/52843501/bitcoin-nepieciesams-globals-regulejums-uzsver-lagarda"},
{"title": "FKTK pērn saņēmusi 213 sūdzības no banku klientiem; līderos 'Swedbank', 'Luminor', 'Citadele'", "category": "Finanses", "body": "Finanšu un kapitāla tirgus komisija  ( FKTK ) pagājušajā gadā saņēmusi 213 kredītiestāžu klientu sūdzības, kas ir par 26,6% jeb 77 sūdzībām mazāk nekā 2018. gadā, informē komisija. Tostarp visbiežāk, 76 reizes, 2019. gadā kredītiestāžu klienti FKTK sūdzējušies par kredītiestādes sadarbības izbeigšanu un klientu izpētei nepieciešamo dokumentu pieprasīšanu. Vienlaikus 28 sūdzības saņemtas par noguldījumiem un klientu apkalpošanu, 22 gadījumos sūdzības iesniegtas par kreditēšanas pakalpojumiem, bet 20 gadījumos - par maksājumiem nelicencētiem pakalpojumu sniedzējiem. Tajā pašā laikā 17 sūdzību iesniedzējus nav apmierinājusi kredītiestādes piemērotā komisijas maksas, bet 12 gadījumos sūdzības iesniegtas saistībā ar atteikumu atvērt kontu. Tāpat deviņas reizes klienti sūdzējušies par maksājumu kartēm un iemaksām/izmaksām no bankomātiem, bet astoņos sūdzības iesniegtas gan par maksājumiem, gan arī par zvērinātu tiesu izpildītāju rīkojumu pieņemšanu izpildei. Savukārt 13 sūdzības saņemtas par dažādiem citiem jautājumiem. Izskatot 213 sūdzībās minēto, FKTK savas kompetences ietvaros kredītiestāžu rīcībā nav konstatējusi Kredītiestāžu likuma un tam pakārtoto normatīvu pārkāpumus, bet sūdzībās sniegto informāciju izmanto uzraudzības vajadzībām. Izskatot piecās sūdzībās minēto, konstatēti trūkumi kredītiestāžu operacionālā riska pārvaldīšanā. Pērn 145 sūdzības par kredītiestādēm FKTK saņēmusi no no fiziskām personām, bet 68 sūdzības saņemtas no juridiskām personām. Kopumā 2019. gadā FKTK saņēmusi klientu sūdzības par 13 kredītiestādēm. No 213 saņemtajām sūdzībām 51 gadījumā iesniedzēji FKTK vērsušies par \" Swedbank \" darbību, 33 sūdzības saņemtas par \" Luminor Bank \" Latvijas filiāli, 28 - par bankas \" Citadele \" darbību, 27 - par \"Rietumu bankas\" darbību, 24 - par \" SEB  bankas\" darbību, savukārt 12 sūdzības saņemtas no \" BlueOrange  Bank\" un 10 no \"PrivatBank\" klientiem. Seši iesniegumi saņemti par \"Industra Bank\" (iepriekš \"Meridian Trade Bank\") darbību, pieci - par \"LPB Bank\" darbību, bet pa vienai sūdzībai iesniegtas par \"Reģionālās investīciju bankas\", \"Rigensis Bank\", \" Bigbank \" Latvijas filiāles un \"Expobank\" darbību. Vēl 13 iesniegumos sūdzībā minētais saistīts ar vairākām bankām. Sūdzības apkopotas par bankām, kuras darbojas, proti, datos nav iekļautas sūdzības par maksātnespējīgo \"PNB banku\". Tāpat FKTK pagājušajā gadā saņēmusi 27 klientu sūdzības par apdrošināšanas sabiedrībām, kas ir par 20,6% jeb septiņām sūdzībām mazāk. Tostarp 17 sūdzības saņemtas no fiziskām personām, bet 10 sūdzības saņemtas no juridiskām personām. Biežākais apdrošinātāju klientu sūdzību iemesls (septiņas sūdzības) 2019. gadā bija saistīts ar apdrošināšanas atlīdzības atteikumu. Sešas sūdzības pērn saņemtas, jo klienti nav bijuši apmierināti ar aprēķināto apdrošināšanas atlīdzības apmēru, pieci klienti nav bijuši apmierināti ar to, ka lēmuma pieņemšana kavējas, bet pa divām sūdzībām saņemts par apdrošināšanas atlīdzības izmaksas kavēšanu un nepamatotu regresa prasības izvirzīšanu. Piecos gadījumos apdrošinātāju klienti sūdzējušies cita iemesla dēļ. Nevienā no sūdzībās minētajiem gadījumiem FKTK nav konstatējusi normatīvu pārkāpumus, par kuriem būtu piemērojamas Apdrošināšanas un pārapdrošināšanas likumā paredzētās sankcijas. Vienlaikus 22 gadījumos secināts, ka klienta un apdrošinātāja savstarpējie jautājumi ir risināmi civiltiesiskā strīdā, viens gadījums nosūtīts izskatīšanai Latvijas Transportlīdzekļu apdrošinātāju birojam ( LTAB ), bet četros gadījumos sniegta pieprasītā informācija vai skaidrojums. Kopumā 2019. gadā sūdzības iesniegtas par 11 apdrošinātājiem. No 27 saņemtajām sūdzībām FKTK visvairāk - piecas sūdzības - saņēmusi par apdrošināšanas kompāniju \"Balta\", bet pa četrām sūdzībām saņemts par apdrošinātāju \"Baltijas apdrošināšanas nams\", \"Gjensidige\" Latvijas filiāle un \"SEB Life and Pension Baltic\" (iepriekš \"SEB dzīvības apdrošināšana\". Trīs klienti sūdzējušies par \"ERGO Insurance\" Latvijas filiāli, divas sūdzības saņemtas par \"IF P&C Insurance\" Latvijas filiāli, bet pa vienai klientu sūdzībai pērn saņemts par \"Seesam Insurance\" Latvijas filiāli, \" BTA  Baltic Insurance Company\", \"Compensa Vienna Insurance Group\" Latvijas filiāli un \"Swedbank P&C Insurance\" Latvijas filiāli. 2019. gadā viens klients sūdzējies par vairākiem apdrošinātājiem vienlaikus. Tāpat FKTK publiskotā informācija liecina, ka 2019.gadā saņemtas 10 fizisko personu sūdzības par maksājumu un elektroniskās naudas iestādēm, tostarp divas sūdzības saņemtas par citās dalībvalstīs licencētām iestādēm, kuru izskatīšana nav FKTK kompetencē un ir pārsūtītas attiecīgo valstu uzraugošajām iestādēm. FKTK informē, ka trīs sūdzības pārsūtītas izskatīšanai Patērētāju tiesību aizsardzības centram, bet viena sūdzība saistīta ar iespējamu maksājumu pakalpojumu sniegšanu bez atbilstošas atļaujas. Vēl viena sūdzība saņemta par elektroniskās naudas iestādi, kura veikusi pasākumus, lai novērstu sūdzībā ietvertos trūkumus attiecībā uz iestādes rīcību. Viena sūdzība par maksājumu iestādi ir izskatīšanas procesā, bet divas sūdzības atzītas kā nepamatotas. 2019. gadā FKTK saņēmusi arī trīs sūdzības par ieguldījumu fondiem, kā arī divas sūdzības par valsts fondēto pensiju shēmas darbību. Viens klients iesniedzis sūdzību par privāto pensiju fondu darbību. Pagājušajā gadā FKTK saņēma un izskatīja arī četras sūdzības par emitentiem, trīs sūdzības par ieguldītāju rīcību, kā arī divas sūdzības par ieguldījumu brokeru sabiedrību darbību.", "link": "https://www.delfi.lv/bizness/37293360/bankas_un_finanses/51869257/fktk-pern-sanemusi-213-sudzibas-no-banku-klientiem-lideros-swedbank-luminor-citadele"},
{"title": "FKTK martā ierosinājusi administratīvo lietu pret 'PrivatBank'", "category": "Finanses", "body": "Finanšu un kapitāla tirgus komisija  ( FKTK ) šogad martā ierosinājusi administratīvo lietu pret \"PrivatBank\" par termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju, teikts auditētajā bankas pagājušā gada pārskatā. \"2021. gada martā FKTK ierosināja administratīvo lietu pret banku par noteikto termiņu neievērošanu attiecībā uz nepieciešamo rīcību, lai nodrošinātu bankas pelnītspēju un ilgtspēju. Bankas akcionāri un valde aktīvi strādā pie šī jautājuma sakārtošanas, lai izvairītos no iespējamām sankcijām nākotnē,\" sacīts pārskatā. \"PrivatBank\" pagājušajā gadā strādāja ar auditētajiem zaudējumiem 13,606 miljonu eiro apmērā, kas ir gandrīz divas reizes vairāk nekā 2019.gadā, kad bankas zaudējumi bija 6,9 miljonu eiro apmērā. Vienlaikus, pēc bankas pagājušā gada pārskata datiem, 2020.gada beigās \"PrivatBank\" uzkrātie zaudējumi veidoja 75,431 miljonu eiro. Tāpat pārskatā minēts, ka 2019. gada 13. septembrī FKTK padome par pārbaudi, kas tika veikta bankā 2017.gadā, piemēroja sankcijas \"PrivatBank\", nosakot tai soda naudu 1,019 miljonu eiro apmērā par noziedzīgi iegūtu līdzekļu legalizācijas un terorisma un proliferācijas finansēšanas novēršanas normatīvu prasību pārkāpumiem. Bankai arī tika noteikti vairāki tiesiskie pienākumi, tostarp tika uzdots veikt iekšējās kontroles sistēmas neatkarīgu izvērtējumu, pēc kura rezultātiem jāsagatavo un jāiesniedz FKTK saskaņošanai detalizēts pasākumu plāns minētā neatkarīga izvērtējuma rezultātā sniegto rekomendāciju izpildei. \"Ar mērķi panākt vienošanos ar FKTK par administratīva līguma noslēgšanu un uzliktā soda naudas apmēra samazināšanu, banka ir iesniegusi pieteikumu Administratīvajā apgabaltiesā par FKTK padomes 2019. gada 13. septembra lēmuma atcelšanu daļā. Izmantojot savas likumīgās tiesības, banka vēlas vienoties ar FKTK par administratīvās lietas izbeigšanu, vienlaicīgi lūdzot daļu no soda naudas apmēra novirzīt bankas noziedzīgi iegūtu līdzekļu legalizācijas un terorisma un proliferācijas finansēšanas novēršanas informācijas tehnoloģiju sistēmu pilnveidošanai, iekšējās kontroles sistēmas neatkarīga izvērtējuma veikšanai un darbinieku kvalifikācijas noziedzīgi iegūtu līdzekļu legalizācijas un terorisma un proliferācijas finansēšanas novēršanas jomā paaugstināšanai,\" atzīmēts pārskatā. Vienlaikus tajā arī teikts, ka, neraugoties uz pieteikuma iesniegšanu tiesā un tiesvedības procesu, banka sadarbojas ar FKTK un ievēro visus tai uzliktos tiesiskos pienākumus. \"Bankas vadība ir ņēmusi vērā konstatētos trūkumus un 2020.gada laikā ir ieviesusi lielāko daļu no visām bankas iekšējās kontroles sistēmas neatkarīgā izvērtējuma rezultātā sniegtajām rekomendācijām par kuru izpildi un ieviešanas gaitu banka regulāri informē FKTK. Tāpat banka turpina aktīvi ieviest labāko starptautisko praksi noziedzīgi iegūtu līdzekļu legalizācijas un terorisma un proliferācijas finansēšanas novēršanas procedūrās un standartos, modernizējot tehnoloģijas un ieguldot līdzekļus bankas sistēmās un darbiniekos,\" pausts pārskatā. Pēc pārskata vadības ziņojumā minētā, 2021.gadā \"PrivatBank\" plāno paplašināt iekšējo kontroles elementu novērtēšanas spektru, kā arī turpināt veikt pastāvīgu bankas iekšējās kontroles sistēmas stiprināšanu. Vienlaikus pārskatā atzīmēts, ka 2020.gadā \"PrivatBank\" izveidojusi uzkrājumus 6,366 miljonu eiro apmērā, bet 2019.gadā tie tika izveidoti 7,673 miljonu eiro apmērā. \"Neskatoties uz to, ka banka 2020.gadā mainīja biznesa modeli, bankai izdevies par 85% izpildīt prognozes par bankas kredītportfeli 2020.gadā, tā apmēram sasniedzot 51 miljonu eiro. Aizdevumi pērn izsniegti vairāk nekā 12 miljonu eiro apmērā, no kuriem 41% bija uzņēmumiem izsniegtie aizdevumi, savukārt 59% - privātpersonām izsniegtie aizdevumi,\" teikts vadības ziņojumā, piebilstot, ka klientu kredīti un debitoru parādi pagājušā gada beigās veidoja 34% no kopējiem bankas aktīviem. \"PrivatBank\" kredītu un debitoru parādu apmērs pagājušā gada beigās veidoja 46,754 miljonus eiro, kas ir par 21,2% mazāk nekā 2019.gada beigās. Latvijas rezidentiem izsniegto aizdevumu apmērs veidoja 95% no kopējā bankas kredītportfeļa. \"PrivatBank\" auditors \"Grant Thornton\" revidentu ziņojumā norāda, ka 2020.gada 31.decembra bilance ietver nemateriālus aktīvus 6,201 miljona eiro apmērā, no kuriem lielāko daļu veido izmaksas, kas radušās saistībā ar bankas jaunās informācijas sistēmas ieviešanu, kas kapitalizētas kā nemateriālais aktīvs. Banka veikusi šo aktīvu vērtības samazinājumu, pamatojoties uz sagaidāmās naudas plūsmas metodi, bet auditors nav varējis iegūt pietiekamus un atbilstošus revīzijas pierādījumus par nemateriālo aktīvu atgūstamo vērtību 2020. un 2019.gada 31.decembrī, jo nav varējis ar pietiekamu pārliecību novērtēt paredzamās nākotnes naudas plūsmas prognozes, kuru pamatā ir veiksmīga jaunas biznesa stratēģijas ieviešana bankā. Tāpat revidents norāda, ka \"PrivatBank\" pamatlīdzekļos ietilpst pasažieru lidmašīna, kuras bilances vērtība 2020.gada beigās bija 12,539 miljoni eiro, un kas tiek iznomāta bankas klientam. Saistībā ar Covid-19 pandēmiju, kā arī tās ietekmi uz aviāciju un attiecīgo bankas klientu, banka pērn atzinusi aktīvu vērtības samazinājumu 5,545 miljonu eiro apmērā, taču auditors nav varējis iegūt pietiekamus pierādījumus par to, vai lidmašīnas bilances vērtībai ir nepieciešams papildu vērtības samazinājums. Bankas aktīvi 2020.gada 31.decembrī bija 135,958 miljonu eiro apmērā, kas ir par 31% jeb 61,093 miljoniem eiro mazāk nekā 2019.gada beigās, kad \"PrivatBank\" aktīvi bija 197,051 miljona eiro apmērā. Jau vēstīts, ka atbilstoši \"PrivatBank\" jaunajai attīstības stratēģijai banka no 2021.gada 1.februāra pārtraukusi emitēto maksājumu karšu darbību un citus ikdienas pakalpojumus, turpmāk klientiem sniedzot vienīgi kreditēšanas un noguldījumu pakalpojumus. Pēc aktīvu apmēra \"PrivatBank\" ir viena no mazākajām bankām Latvijā. Bankas lielākais akcionārs ir Ukrainas \"PrivatBank\", kuru 2016.gada decembrī Ukrainas valdība nacionalizēja.", "link": "https://www.delfi.lv/bizness/37293360/bankas_un_finanses/53080271/fktk-marta-ierosinajusi-administrativo-lietu-pret-privatbank"},
{"title": "'PrivatBank' pārtrauks maksājumu karšu darbību", "category": "Finanses", "body": "Atbilstoši bankas jaunajai attīstības stratēģijai banka turpinās klientiem sniegt kreditēšanas un noguldījumu pakalpojumus, savukārt no 2021. gada 1. februāra tiks pārtraukta bankas emitēto maksājumu karšu darbība un citi ikdienas pakalpojumi. \"Finanšu pakalpojumu tirgus Latvijā ir ļoti piesātināts – ja salīdzina kredītiestāžu skaitu uz vienu iedzīvotāju, Latvijā tas ir relatīvi augsts. Tādēļ, lai varētu ilgtspējīgi attīstīties, bankai jāatrod sava pakalpojumu niša, kurā tā var būt konkurētspējīga. Mēs redzam, ka kreditēšanas pakalpojumi vienmēr ir bijuši mūsu stiprā puse, līdz ar to plānojam tos arī turpmāk attīstīt, uzlabojot piedāvājumu vietējā tirgū. Savukārt, ja skatāmies uz noguldījumu piesaisti, saskatām potenciālu apkalpot ne tikai vietējos klientus, bet arī klientus no Eiropas Savienības valstīm, kurās kapitāla uzkrāšana vēsturiski notikusi daudz lielākā apjomā,\" norāda bankas valdes loceklis Matīss Krištobans. Sākot ar 2020. gada 1 oktobri, banka uzsāk jaunas darījumu attiecības ar klientiem, kuri plāno izmantot bankas noguldījumu un kreditēšanas pakalpojumus. \"Bankas emitēto maksājumu karšu darbība tiks nodrošināta līdz 2021. gada 31. janvārim. Aicinām klientus sekot līdzi bankas sniegtajai informācijai un savlaicīgi atvērt kontu citā kredītiestādē vai maksājumu iestādē ikdienas pakalpojumu saņemšanai. Lai banka varētu nodrošināt kreditēšanas un noguldījumu pakalpojumus, klientiem, kuri izmanto šos pakalpojumus, joprojām būs pieejama norēķinu kontu apkalpošana un maksājumu veikšana internetbankā,\" skaidro bankas valdes priekšsēdētāja pienākumu izpildītāja Inga Rumba.", "link": "https://www.delfi.lv/bizness/37293360/bankas_un_finanses/52521629/privatbank-partrauks-maksajumu-karsu-darbibu"},
{"title": "'ABLV Bank' likvidators: bankas aktīvo kreditoru pārbaudes plānots pabeigt līdz nākamā gada beigām", "category": "Finanses", "body": "Likvidējamās \" ABLV Bank \" aktīvo kreditoru pārbaudes plānots pabeigt līdz nākamā gada beigām, sacīja bankas likvidators, zvērināts advokāts Jānis Rozenbergs. \"Tas, ko bija plānots izdarīt piecos gados, tiks izdarīts piecos gados. Proti, līdz nākamā gada beigām ir plānots pabeigt visu aktīvo kreditoru pārbaudes. Tiem, kuriem līdzekļi būs izmaksājami, tie tiks izmaksāti. Tiem, kuriem līdzekļi tiks iesaldēti un arestēti, tie būs arestēti un gaidīs tiesas lēmumu. Respektīvi, pārbaužu process jeb darbs ar aktīvajiem kreditoriem noslēgsies paredzētajā termiņā,\" teica bankas likvidators. Rozenbergs atzīmēja, ka pēc tam, kad noslēgsies darbs ar aktīvajiem kreditoriem, paliks dažādas \"astes\", kuras diezgan droši prasīs vēl kādus četrus piecus gadus, taču tas būs neaktīvais bankas likvidācijas periods ar jau būtiski mazākiem resursiem un mazāku darbinieku skaitu. Viņš piebilda, ka bankas likvidācijas periods būs pagarināms dažādu iemeslu dēļ, tostarp, tāpēc, ka daļa kreditoru ir neaktīvi, kā arī tāpēc, ka nākamā gada beigās bankas kontos būs nauda, kas būs arestēta. \"Pirmkārt, mums ir daļa kreditoru, kurus mēs saucam par neaktīvajiem. Viņiem nav pagarināti pilnvaru termiņi, viņi bankai nav sasniedzami, ar banku nekomunicē. Attiecīgi paredzētajā termiņā tiek veiktas to kreditoru pārbaudes, kuri grib savu naudu saņemt. Tie, kuri negrib, paliks pēc šo piecu gadu perioda. Otrkārt, ir skaidrs, ka nākamā gada beigās bankas kontos būs noteikts naudas apjoms, kas būs arestēts. Mums vienkārši būs jāgaida gala nolēmumi kriminālprocesos - vai tie būs par konfiskāciju un attiecīgi šo līdzekļu iemaksāšanu valsts kasē vai par kriminālprocesa izbeigšanu, kas attiecīgi nozīmēs naudas izmaksu kreditoram. Bet tas nav process, ko mēs no savas puses spētu ietekmēt. Mums vienkārši būs jāsagaida gala nolēmumi,\" sacīja Rozenbergs. Viņš norādīja, ka pašlaik finiša taisnē ir privātpersonu, kā arī mazo un vidējo uzņēmumu pārbaudes, kas tiek dēvēti par otrās kārtas kreditoriem, un visi vai gandrīz visi no tiem ir pārbaudīti. Līdz ar to banka jau vairākus mēnešus aktīvi nodarbojas ar turpmāko kreditoru kārtu pārbaudēm, kas ir lieli uzņēmumi ar lieliem kontu atlikumiem. Tāpat bankas likvidators pauda viedokli, ka valstij 2018.gadā, ķeroties pie likvidācijas procesa uzraudzības un izvirzot prasības, objektīvi bija jārēķinās, ka darba būs daudz visiem. \"Tas bija iekodēts jau sākotnēji izveidotajā kreditoru līdzekļu izcelsmes pārbaudes metodoloģijā, kas ir gana sarežģīta. Attiecībā uz \"ABLV Bank\" klientiem šobrīd tiek īstenotas pārbaudes, kādas, iespējams, nav bijušas nedz  Eiropas , nedz pasaules praksē. Mazākās aizdomas tiek traktētas kā \"sarkanais karogs\", par ko jāziņo. Līdz ar to šobrīd likvidējamā banka nodrošina ļoti daudz darba gan Finanšu izlūkošanas dienestam, gan policijai, vēlāk prokuratūrai, un kādreiz tas būs arī tiesām,\" sacīja Rozenbergs. Viņš piebilda, ka atbilstoši regulējumam pēc aresta uzlikšanas brīža 22 mēnešu laikā arests līdzekļiem ir vai nu jāatceļ, vai arī lieta jāvirza uz tiesu. Šo termiņu pāris reizes var vēl pagarināt par trim mēnešiem. \"Mūsu aptuvenais pieņēmums ir, ka pēc aresta uzlikšanas plus mīnus divu gadu laikā vidēji statistiski gala nolēmumam būtu jābūt. Līdz ar to tādam lielākam vilnim ar gala nolēmumiem drīzumā būtu jābūt, jo arestu uzlikšana sākās pirms diviem divarpus gadiem. Tomēr līdz šim ir pārbaudīti aptuveni 1200 kreditoru un vēl 2000 ir atlikuši. Pārbaudes turpinās, tādēļ tuvākā gada laikā darba netrūks gan Finanšu izlūkošanas dienestam, gan policijai. Ceru, ka ar kapacitāti viss ir kārtībā un likumā noteiktajos termiņos visas valsts institūcijas ar savu darbu tiks galā,\" pauda Rozenbergs. Tāpat viņš minēja, ka Finanšu izlūkošanas dienests, ar ko banka sadarbojas ziņu nodošanā un kas veic sākotnējo līdzekļu iesaldēšanu, to informācijas apjomu, ko banka piegādā dienestam, sekmīgi spēj apstrādāt likumā paredzētajos termiņos. Ja Finanšu izlūkošanas dienests nodod pēc iesaldēšanas lēmuma pieņemšanas materiālus policijai, policija absolūtā vairumā gadījumu sāk kriminālprocesu un turpina līdzekļu izcelsmes pārbaudi jau kriminālprocesa ietvaros. Rozenbergs atzīmēja, ka kreditoru prasījumi veidos apmēram 1,5 miljardus eiro, un bankai šī nauda ir pieejama jau šobrīd. \"Līdz nākamā gada otrai pusei vai beigām plānojam pabeigt aktīvo kreditoru pārbaudes, un mums nauda ir gatavībā vai nu pārskaitīšanai kreditoriem, vai aresta uzlikšanai,\" viņš teica. Bankas likvidators arī piebilda, ka dažiem kreditoriem ir maldīgs priekšstats, ka likvidatori speciāli vilcinās ar bankas likvidācijas procesu, jo tas esot bankai izdevīgi, un likvidatori vai likvidējamās bankas akcionāri no tā daudz pelnot. \"Tas ir pilnīgs mīts. Mums šī naudas turēšana katru dienu kaut ko izmaksā un mēs būtu priecīgi no tās tikt vaļā pilnā apjomā kaut šodien. Mums tās ir tikai papildu likvidācijas izmaksas, jo šī nauda netiek laista apgrozībā, tā netiek ieguldīta, jo tai ir jābūt pieejamai izmaksu veikšanai šogad, nākamgad. Tādēļ mēs neko nepelnām un vēl maksājam par šīs naudas glabāšanu,\" viņš uzsvēra. Maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc  ASV   Finanšu ministrijas  Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas  Ziemeļkorejas  kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī  Korupcijas  novēršanas un apkarošanas birojs ( KNAB ) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/53628783/ablv-bank-likvidators-bankas-aktivo-kreditoru-parbaudes-planots-pabeigt-lidz-nakama-gada-beigam"},
{"title": "'ABLV Bank' likvidācijas izmaksas pārsniegs sākotnēji plānotās", "category": "Finanses", "body": "Likvidējamās \" ABLV Bank \" likvidācijas izmaksas pārsniegs sākotnēji plānotās, taču kreditoriem nav pamata uztraukties par to, ka izmaksu pieauguma dēļ varētu nepietikt līdzekļu viņu prasījumu apmierināšanai, intervijā aģentūrai LETA sacīja bankas likvidators, zvērināts advokāts Jānis Rozenbergs. \"Mums ir gan optimistiskie scenāriji, gan pesimistiskie scenāriji, un tie cipari būtiski atšķiras. Taču pieaugums varētu būt par vairākiem desmitiem miljonu eiro,\" teica Rozenbergs. Viņš minēja, ka tostarp piesaistīto auditoru EY darba apmaksai par kreditoru pārbaudēm sākotnēji bija iecerēts atvēlēt 30 miljonus eiro, bet process ar metodoloģijas gatavošanu, saskaņošanu, precizēšanu, uzlabošanu un iekšējo procedūru pielāgošanu izrādījās būtiski apjomīgāks, nekā tas sākotnēji bija plānots. Tādēļ šobrīd samērā droši var teikt, ka EY darba apmaksa pārsniegs šos 30 miljonus eiro. Tāpat arī pārējās bankas likvidācijas izmaksas, pēc Rozenberga teiktā, visdrīzāk, būs lielākas, nekā sākotnēji bija plānots. \"Pamatā tas ir saistīts ar nepieciešamību pagarināt likvidācijas termiņu. Tādēļ administratīvās izmaksas, kas ir saistītas ar telpām, informācijas tehnoloģiju (IT) nodrošinājumu, darbiniekiem būs vēl kādus piecus gadus ilgāk. Tomēr, sākot no nākamā gada beigām vai 2023.gada sākuma, likvidācijas administratīvās izmaksas būs ievērojami mazākas, jo, noslēdzoties aktīvajai likvidācijas fāzei, kad mēs kreditoru pamata masu būsim pārbaudījuši un atliks tikai neaktīvie, konsolidēsim arī mūsu darbinieku funkcijas un to skaitu samazināsim, varbūt arī kādas funkcijas varēsim nodrošināt ar ārpakalpojuma piesaistīšanu, ja tas būs lētāk. Līdz ar to izmaksas būs, bet tās būs ievērojami mazākas nekā pirmos piecus gadus,\" klāstīja Rozenbergs. Tostarp viņš arī norādīja, ka izdevumi par naudas līdzekļu glabāšanu Latvijas Bankā joprojām ir nopietna izmaksu pozīcija bankas likvidācijas procesā. Līdz šim samaksātā summa par naudas glabāšanu Latvijas Bankā ir 22 miljoni eiro. \"Visos procesos esam piedāvājuši, ka līdz ar lēmumu par aresta uzlikšanu mēs labprāt šo naudu pārskaitītu uz izmeklēšanas iestādes vai prokuratūras depozīta kontu, kuru viņi norādītu, bet izmeklētāji atsakās pieņemt šo naudu glabāšanā ar dažādiem argumentiem. Līdz ar to mums šīs izmaksas ir un, šķiet, kādu laiku vēl būs. Protams, vienlaikus arī izvērtējam iespējas visas šīs izmaksas, kas saistītas ar kriminālprocesos arestēto finanšu līdzekļu glabāšanu, vēlāk atprasīt no valsts kā kriminālprocesuālo izdevumu atlīdzināšanu. Valstij gan te nekādi zaudējumi nerastos, jo atprasīta jau tiktu tikai tā summa, kuru likvidējamā banka iepriekš jau samaksājusi valstij par arestētās naudas turēšanu Latvijas Bankā,\" minēja Rozenbergs. Viņš arī norādīja, ka kreditoriem nav pamata uztraukties par to, ka bankai likvidācijas izmaksu pieauguma dēļ varētu nepietikt līdzekļu prasījumu apmierināšanai. \"Tas nav iemesls nevienam kreditoram uztraukties par to, ka likvidācijas izmaksas varētu \"noēst\" viņiem pienākošos naudu. Runa ir tikai par atlikušā kapitāla lielāku vai mazāku apjomu likvidācijas perioda beigās un attiecīgi par lielāku vai mazāku likvidācijas kvotu. Pat pie vispesimistiskākajiem scenārijiem par izdevumu pieaugumu, tāpat likvidācijas perioda beigās paliek ievērojami aktīvi. Līdz ar to naudas un aktīvu joprojām pietiek un pietiks visiem kreditoriem,\" uzsvēra Rozenbergs. Viņš arī atzina, ka, pieaugot likvidācijas izmaksām, bankas īpašniekiem pēc likvidācijas paliks mazāk kapitāla, ko sadalīt. \"Nu tāds fakts, visticamāk, būs,\" sacīja Rozenbergs. Vienlaikus bankas likvidators minēja, ka tiek veikti dažādi aprēķini un modelēti scenāriji, kā izmaksas varētu samazināt un uz kā rēķina to darīt, bet šobrīd veicamo funkciju ir tik daudz, ka kaut ko samazināt ir sarežģīti. Tostarp tās ir funkcijas, kuras ir saistītas ne tikai ar pašu likvidāciju, bet arī ar dažādu normatīvu izpildi, atbilžu sniegšanu un informācijas gatavošanu valsts iestādēm izmeklēšanas vajadzībām. \"Piemēram, mums ir jāuztur serverī daudz un dažādas datubāzes, kas ne tik daudz vajadzīgas likvidācijas procesa veikšanai, cik atbilžu sniegšanai valsts institūcijām, un mēs nevaram vienkārši serverim \"izraut štepseli\" un paziņot, ka mums šīs informācijas vairs nav. Sadarbības nodrošināšanai ar valsts institūcijām tiek tērēti ļoti lieli resursi. Kreditoru pārbaudes un ziņu sniegšana valsts institūcijām - šie procesi ir savstarpēji saistīti, tādēļ vismaz līdz nākamā gada beigām mēs šādā režīmā turpināsim. Pēc tam gan ir paredzami būtiski izdevumu samazinājumi,\" klāstīja Rozenbergs. LETA jau vēstīja, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc  ASV   Finanšu ministrijas  Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas  Ziemeļkorejas  kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī Korupcijas novēršanas un apkarošanas birojs ( KNAB ) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/53637005/ablv-bank-likvidacijas-izmaksas-parsniegs-sakotneji-planotas"},
{"title": "'ABLV Bank' aktīvi pērn atgūti 287 miljonu eiro apmērā", "category": "Finanses", "body": "Likvidējamās \" ABLV Bank \" likvidatori pagājušajā gadā atguvuši aktīvus kopumā 287,058 miljonu eiro apmērā, kas ir 2,6 reizes vairāk nekā 2020.gadā, liecina bankas publiskotā informācija. Vienlaikus bankas likvidācijas izdevumi 2021.gadā veidoja 43,533 miljonus eiro, kas salīdzinājumā ar 2020.gadu ir pieaugums par 19,6%. Tādējādi kopš 2018.gada 13.jūnija, kad sākās bankas pašlikvidācijas process, \"ABLV Bank\" likvidatori atguvuši kopumā 1,146 miljardus eiro, tostarp 2018.gadā tika atgūti 355,493 miljoni eiro, 2019.gadā - 393,767 miljoni eiro, bet 2020.gadā - 109,797 miljoni eiro. Savukārt \"ABLV Bank\" likvidācijas izdevumi kopš pašlikvidācijas procesa sākuma kopumā veido 137,838 miljonus eiro, tostarp bankas likvidācijas izdevumi 2018.gadā bija 21,046 miljonu eiro apmērā, 2019.gadā - 36,873 miljonu eiro apmērā, bet 2020.gadā - 36,386 miljonu eiro apmērā. 2021.gada decembrī \"ABLV Bank\" likvidatori atguvuši bankas aktīvus 63,28 miljonu eiro apmērā, kas ir 5,6 reizes vairāk nekā mēnesi iepriekš. No izsniegtajiem kredītiem atgūti 55,883 miljoni eiro, no atgūtajiem/pārdotajiem vērtspapīriem - 7,394 miljoni eiro, bet no kustamās un citas mantas pārdošanas - 3000 eiro. Savukārt \"ABLV Bank\" likvidācijas izdevumi decembrī bija 5,244 miljonu eiro apmērā, tostarp darbiniekiem izmaksājamā darba samaksa un izmaksājamie atlaišanas pabalsti, iekļaujot nodokļus, bija 957 000 eiro, naudas un finanšu instrumentu glabāšanas izdevumi - 654 000 eiro, nepieciešamie izdevumi bankas mantas uzturēšanai un nepieciešamo darba telpu uzturēšanai likvidācijas laikā - 254 000 eiro, likvidatoru un likvidatoru palīgu atlīdzība, iekļaujot nodokļus, - 83 000 eiro, bet citi likvidācijas izdevumi bija 3,296 miljoni eiro. Pārskats arī liecina, ka 2021.gada 31.decembrī \"ABLV Bank\" pieteiktie kreditoru prasījumi bija 1,666 miljardu eiro apmērā, kas ir par 15,3% mazāk nekā 2020.gada beigās, kad pieteiktie kreditoru prasījumi bija 1,966 miljardu eiro apmērā. \"ABLV Bank\" kasē un prasībās uz pieprasījumu pret centrālajam bankām decembra beigās bija 1,33 miljardi eiro, bankas prasības pret kredītiestādēm bija 255,866 miljoni eiro, ieguldījumi finanšu instrumentos bija 98,412 miljoni eiro, kredītos banka bija izsniegusi 60,357 miljonus eiro, pārdošanai turētie ilgtermiņa ieguldījumi veidoja 2,096 miljonus eiro, bet ieguldījumi radniecīgo un asociēto uzņēmumu pamatkapitālā veidoja 141,458 miljonus eiro. Kopumā \"ABLV Bank\" pērn 31.decembrī bija 1,909 miljardu eiro apmērā. Savukārt bankas kapitāls un rezerves pagājušā gada beigās bija 207,085 miljoni eiro. \"ABLV Bank\" iespējamās saistības decembra beigās bija 331 000 eiro apmērā. Publiskotajā informācijā arī minēts, ka līdz 2021.gada beigām vairāk nekā 14 700 bankas bijušo klientu ir atguvuši noguldījumus bankā. Tie galvenokārt ir klienti ar konta atlikumiem līdz 100 000 eiro, kuriem kopumā izmaksāti 451,2 miljoni eiro no \"ABLV Bank\" pārskaitītās summas Noguldījumu garantiju fondā. Tāpat norit darbs ar vairāk nekā 3000 lielāko kontu atlikumu īpašniekiem, kuru kontu atlikumi kopumā veido 1,67 miljardus eiro. Kreditoru prasījumu izmaksas tiek veiktas tikai tad, ja pēc pārbaudes netiek konstatēti normatīvos noteiktie šķēršļi šādu izmaksu veikšanai. Pārbaudes veic bankas nolīgta starptautiska konsultantu komanda no \"Ernst & Young\". Līdz 2021.gada beigām pārbaudes pabeigtas 1615 kreditoriem. Maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc  ASV   Finanšu ministrijas  Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas  Ziemeļkorejas  kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī  Korupcijas  novēršanas un apkarošanas birojs ( KNAB ) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/53953177/ablv-bank-aktivi-pern-atguti-287-miljonu-eiro-apmera"},
{"title": "'Indexo' dosies uz biržu un dibinās banku", "category": "Finanses", "body": "\"Indexo\" sākotnējais akciju piedāvājums (IPO) tiek plānots šā gada otrā ceturkšņa beigās. Paredzēts, ka akcijas tiks kotētas Regulētajā tirgū \" Nasdaq  Rīga\" fondu biržas  Baltijas  oficiālajā sarakstā. Šā gada laikā \"Indexo\" iesniegs pieteikumu komercbankas licences saņemšanai un pēc tam pakāpeniski ieviesīs bankas pakalpojumus. \"Indexo\" uzsāka darbību pirms nedaudz vairāk nekā četriem gadiem. \"Tādējādi mēs būtiski veicinājām konkurenci Latvijas pensiju tirgū. Tagad, kad esam izveidojuši veiksmīgu un inovatīvu pensiju pārvaldes uzņēmumu, esam gatavi spert nākamo soli un izaicināt komercbanku pakalpojumu tirgu, balstoties uz tām pašām vērtībām, uz kurām tika būvēts \"Indexo\",\" saka Valdis Siksnis, \"Indexo\" valdes priekšsēdētājs un viens no dibinātājiem. \"Indexo\" sākotnējā publiskā piedāvājuma (IPO) prospekts, kā arī cita informācija par akciju kotāciju, piemēram, par piedāvāto akciju daudzumu, cenu un akciju sadales principiem, sekos tuvāko mēnešu laikā. \"Indexo\" akcijas piedāvās esošajiem akcionāriem un būtisks skaits akciju būs pieejams arī privātpersonām. \"Ar IPO mēs vēlamies kļūt par klientiem piederošu finanšu pakalpojumu uzņēmumu. Neskatoties uz to, ka Latvijas tirgū ir daudz komercbanku, mēs redzam, ka Latvijas iedzīvotājiem un uzņēmumiem joprojām trūkst moderna finanšu pakalpojumu piedāvājuma. Tirgū ir tradicionālās bankas un dažādi finanšu tehnoloģiju ( ) uzņēmumi, taču tikai nedaudzi spēj apvienot tradicionālo komercbanku darbības stabilitāti un zināšanas ar vietējā tirgus izpratni, vietējā līmenī īstenotu lēmumu pieņemšanu un patiesi modernu, uz tehnoloģijām balstītu klientu apkalpošanu. Šī ir tirgus niša, uz kuru mēs mērķēsim ar savu bankas piedāvājumu,\" saka Henriks Karmo, \"Indexo\" valdes loceklis un viens no dibinātājiem. Saskaņā ar \"Indexo\" sniegto informāciju gandrīz 70 tūkstoši klientu ir uzticējuši \"Indexo\" savu pensijas uzkrājumu, kopējam pensiju apjomam pārvaldībā sasniedzot aptuveni 450 miljonus eiro. \"Indexo\" 2017. gadā izveidoja vairāk nekā 30 Latvijā pazīstami uzņēmēji un vadītāji ar mērķi Latvijas pensiju tirgū ieviest jaunākās pieejas aktīvu pārvaldē. Komercbankas (kredītiestādes) licences saņemšanai nepieciešama  Eiropas Centrālās bankas  piekrišana pēc  Finanšu un kapitāla tirgus komisijas  ( FKTK ) priekšlikuma.", "link": "https://www.delfi.lv/bizness/37293360/bankas_un_finanses/54002318/indexo-dosies-uz-birzu-un-dibinas-banku"},
{"title": "'ABLV Bank' aktīvi janvārī atgūti 1,045 miljonu eiro apmērā", "category": "Finanses", "body": "Likvidējamās \" ABLV Bank \" likvidatori šogad janvārī atguvuši aktīvus 1,045 miljonu eiro apmērā, kas ir būtiski mazāk nekā mēnesi iepriekš, kad bankas aktīvi tika atgūti 63,28 miljonu eiro apmērā, liecina bankas publiskotā informācija. Tostarp no izsniegtajiem kredītiem 2022.gada janvārī atgūti 1,04 miljoni eiro, bet no kustamās un citu mantu pārdošanas - 5000 eiro. Tādējādi kopš 2018.gada 13.jūnija, kad sākās bankas pašlikvidācijas process, \"ABLV Bank\" likvidatori atguvuši kopumā 1,147 miljardus eiro, tostarp 2018.gadā tika atgūti 355,493 miljoni eiro, 2019.gadā - 393,767 miljoni eiro, 2020.gadā - 109,797 miljoni eiro, bet 2021.gadā - 287,058 miljonu eiro apmērā. Vienlaikus \"ABLV Bank\" likvidācijas izdevumi šogad janvārī veidoja 3,435 miljonus eiro, tostarp darbiniekiem izmaksājamā darba samaksa un izmaksājamie atlaišanas pabalsti, iekļaujot nodokļus, bija 1,119 miljoni eiro, naudas un finanšu instrumentu glabāšanas izdevumi - 672 000 eiro, nepieciešamie izdevumi bankas mantas uzturēšanai un nepieciešamo darba telpu uzturēšanai likvidācijas laikā - 215 000 eiro, likvidatoru atlīdzība, iekļaujot nodokļus, - 83 000 eiro, bet citi likvidācijas izdevumi bija 1,346 miljoni eiro. Tādējādi kopš bankas pašlikvidācijas procesa sākuma \"ABLV Bank\" likvidācijas izdevumi veido kopumā 141,273 miljonus eiro, tostarp 2018.gadā bankas likvidācijas izdevumi bija 21,046 miljoni eiro, 2019.gadā - 36,873 miljoni eiro, 2020.gadā - 36,386 miljoni eiro, bet 2021.gadā - 43,533 miljonus eiro. Pārskats arī liecina, ka 2022.gada 31.janvārī \"ABLV Bank\" pieteikto kreditoru prasījumi bija 1,619 miljardu eiro apmērā, kas ir par 2,8% mazāk nekā pagājušā gada beigās, kad pieteiktie kreditoru prasījumi bija 1,666 miljardu eiro apmērā. \"ABLV Bank\" kasē un prasībās uz pieprasījumu pret centrālajam bankām janvāra beigās bija 1,355 miljardi eiro, bankas prasības pret kredītiestādēm bija 180,455 miljoni eiro, ieguldījumi finanšu instrumentos bija 96,598 miljoni eiro, kredītos banka bija izsniegusi 59,62 miljonus eiro, bet ieguldījumi radniecīgo un asociēto uzņēmumu pamatkapitālā veidoja 141,458 miljonus eiro. Kopumā \"ABLV Bank\" aktīvi šogad 31.janvārī bija 1,857 miljardu eiro apmērā. Savukārt bankas kapitāls un rezerves janvāra beigās bija 203,541 miljons eiro. \"ABLV Bank\" iespējamās saistības janvāra beigās bija 331 000 eiro apmērā. Publiskotajā informācijā arī minēts, ka līdz 2022.gada janvāra beigām vairāk nekā 15 000 bankas bijušo klientu ir atguvuši noguldījumus bankā. Tie galvenokārt ir klienti ar konta atlikumiem līdz 100 000 eiro, kuriem kopumā izmaksāti 451,5 miljoni eiro no \"ABLV Bank\" pārskaitītās summas Noguldījumu garantiju fondā. Tāpat norit darbs ar vairāk nekā 3000 lielāko kontu atlikumu īpašniekiem, kuru kontu atlikumi kopumā veido 1,62 miljardus eiro. Kreditoru prasījumu izmaksas tiek veiktas tikai tad, ja pēc pārbaudes netiek konstatēti normatīvos noteiktie šķēršļi šādu izmaksu veikšanai. Pārbaudes veic bankas nolīgta starptautiska konsultantu komanda no \"Ernst & Young\", kura līdz 2022.gada janvāra beigām pārbaudes pabeigtas 1736 kreditoriem. Aģentūra LETA jau vēstīja, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV  Finanšu ministrijas  Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī Korupcijas novēršanas un apkarošanas birojs (KNAB) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/54062692/ablv-bank-aktivi-janvari-atguti-1-045-miljonu-eiro-apmera"},
{"title": "'ABLV Bank' aktīvi oktobrī atgūti 2,222 miljonu eiro apmērā", "category": "Finanses", "body": "Likvidējamās \" ABLV Bank \" likvidatori šogad oktobrī atguvuši aktīvus 2,222 miljonu eiro apmērā, kas ir par 48,5% mazāk nekā mēnesi iepriekš, liecina bankas publiskotā informācija. Tostarp no izsniegtajiem kredītiem 2021.gada oktobrī atgūti 2,135 miljoni eiro, no vērtspapīriem atgūts 51 000 eiro, no kustamās un citu mantu pārdošanas atgūti 14 000 eiro, bet pārējiem aktīviem atgūti 22 000 eiro. Tādējādi šogad desmit mēnešos \"ABLV Bank\" likvidatori atguvuši 212,443 miljonus eiro, bet kopš 2018.gada 12.jūnija, kad sākās bankas pašlikvidācijas process, \"ABLV Bank\" likvidatori atguvuši 1,071 miljardu eiro, tostarp 2018.gadā tika atgūti 355,493 miljoni eiro, 2019.gadā - 393,767 miljoni eiro, bet 2020.gadā - 109,797 miljoni eiro. Vienlaikus \"ABLV Bank\" likvidācijas izdevumi šogad oktobrī veidoja 1,744 miljonus eiro, tostarp darbiniekiem izmaksājamā darba samaksa un izmaksājamie atlaišanas pabalsti, iekļaujot nodokļus, bija 662 000 eiro, naudas un finanšu instrumentu glabāšanas izdevumi - 541 000 eiro, nepieciešamie izdevumi bankas mantas uzturēšanai un nepieciešamo darba telpu uzturēšanai likvidācijas laikā - 349 000 eiro, likvidatoru atlīdzība, iekļaujot nodokļus, - 57 000 eiro, bet citi likvidācijas izdevumi bija 135 000 eiro. Tādējādi šogad desmit mēnešos bankas likvidācijas izdevumi veido kopumā 36,289 miljonus eiro, bet kopš bankas pašlikvidācijas procesa sākuma \"ABLV Bank\" likvidācijas izdevumi veido kopumā 130,594 miljonus eiro, tostarp 2018.gadā bankas likvidācijas izdevumi bija 21,046 miljoni eiro, 2019.gadā - 36,873 miljoni eiro, bet 2020.gadā - 36,386 miljoni eiro. Pārskats arī liecina, ka 2021.gada 31.oktobrī \"ABLV Bank\" pieteikto kreditoru prasījumi bija 1,776 miljardu eiro apmērā, kas ir par 9,7% mazāk nekā pagājušā gada beigās, kad pieteiktie kreditoru prasījumi bija 1,966 miljardu eiro apmērā. \"ABLV Bank\" kasē un prasībās uz pieprasījumu pret centrālajam bankām oktobra beigās bija 1,286 miljardi eiro, bankas prasības pret kredītiestādēm bija 345,807 miljoni eiro, ieguldījumi finanšu instrumentos bija 105,636 miljoni eiro, kredītos banka bija izsniegusi 85,131 miljonu eiro, pārdošanai turētie ilgtermiņa ieguldījumi veidoja 46,919 miljonus eiro, bet ieguldījumi radniecīgo un asociēto uzņēmumu pamatkapitālā veidoja 141,458 miljonus eiro. Kopumā \"ABLV Bank\" aktīvi šogad 31. oktobrī bija 2,029 miljardu eiro apmērā. Savukārt bankas kapitāls un rezerves oktobra beigās bija 221,349 miljoni eiro. \"ABLV Bank\" iespējamās saistības oktobra beigās bija 807 000 eiro apmērā. Publiskotajā informācijā arī minēts, ka līdz 2021.gada oktobra beigām vairāk nekā 14 700 bankas bijušo klientu ir atguvuši noguldījumus bankā. Tie galvenokārt ir klienti ar konta atlikumiem līdz 100 000 eiro, kuriem kopumā izmaksāti 450,9 miljoni eiro no \"ABLV Bank\" pārskaitītās summas Noguldījumu garantiju fondā. Tāpat norit darbs ar vairāk nekā 3000 lielāko kontu atlikumu īpašniekiem, kuru kontu atlikumi kopumā veido 1,78 miljardus eiro. Kreditoru prasījumu izmaksas tiek veiktas tikai tad, ja pēc pārbaudes netiek konstatēti normatīvos noteiktie šķēršļi šādu izmaksu veikšanai. Pārbaudes veic bankas nolīgta starptautiska konsultantu komanda no \"Ernst & Young\". Līdz 2021.gada oktobra beigām pārbaudes pabeigtas 1395 kreditoriem. Aģentūra LETA jau vēstīja, ka, maksimālai klientu un kreditoru interešu aizstāvībai un, ņemot vērā  Eiropas Centrālās bankas  lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26.februārī nolēma pašlikvidēties, savukārt  Finanšu un kapitāla tirgus komisijas  padome 2018.gada 12.jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018.gada 12.jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV  Finanšu ministrijas  Finanšu noziegumu apkarošanas tīkla (\"FinCEN\") 2018.gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017.gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi, kā arī Korupcijas novēršanas un apkarošanas birojs ( KNAB ) paziņojis, ka nav atradis pierādījumus \"ABLV Bank\" vadības iesaistei kukuļdošanā, kā to savā ziņojumā bija apgalvojusi \"FinCEN\".", "link": "https://www.delfi.lv/bizness/37293360/bankas_un_finanses/53785817/ablv-bank-aktivi-oktobri-atguti-2-222-miljonu-eiro-apmera"},
{"title": "Gāju pēc kredīta, bet paliku bešā – bankas un uzņēmumi dalās pieredzē, kā nesaņemt atteikumu", "category": "Finanses", "body": "Kāpēc uzņēmumi saņem atteikumus un kā sagatavoties, pirms doties uz banku pieteikties aizdevumam, skaidro banku pārstāvji, savukārt vairāki aptaujātie uzņēmēji stāsta par pieredzi ceļā uz kredīta saņemšanu. Banku zemā aktivitāte, izsniedzot aizdevumus, pēdējo gadu laikā izpelnījusies kritiku, un pandēmija situāciju nav uzlabojusi. Jau pirms pandēmijas situācija aizdevumu jomā nebija spīdoša – lielajiem uzņēmumiem kredītu saņemt nebija būtiskas problēmas, bet lielākie šķēršļi bija tieši mazāka izmēra uzņēmumiem, kuriem attīstībai nācās meklēt alternatīvus finansējuma avotus. Aizvadītais gads situāciju pasliktinājis, protams, piesardzīgāki kļuvuši gan paši uzņēmēji, gan arī kredītiestādes.", "link": "https://www.delfi.lv/bizness/37293360/bankas_un_finanses/53486645/gaju-pec-kredita-bet-paliku-besa-bankas-un-uznemumi-dalas-pieredze-ka-nesanemt-atteikumu"},
{"title": "Mājokļu kreditēšanā pērn ievērojams pieaugums", "category": "Finanses", "body": "2020. gada janvāra mēnesī finanšu iestādes – bankas un alternatīvo finanšu pakalpojumu sniedzēji – iedzīvotājiem mājokļu kredītos piešķīrušas 41,8 miljonus eiro, savukārt 2022. gada decembrī privātpersonām izsniegtā kopējā summa ir divkāršojusies, sasniedzot 80,2 miljonus eiro. \"Minētajā periodā vidējais mēnesī noslēgto mājokļu kredītlīgumu skaits nav divkāršojies, bet palielinājies vien par 20%. No pieejamajiem datiem varam secināt, ka pieprasījums pēc nekustamajiem īpašumiem aug, un, pieaugot pieprasījumam pēc nekustamajiem īpašumiem, turpina celties cenas un darījuma vidējā summa,\" secina KIB valdes loceklis Intars Miķelsons. Pēc KIB datiem 2020. gada janvāra mēnesī privātpersonām no jauna piešķirto hipotekāro līgumu skaits bija zem tūkstoša, savukārt 2022. gada decembra mēnesī līgumu skaits pārsniedza 1200. Jau vēstīts, ka, pēc  Finanšu un kapitāla tirgus komisija s ( FKTK ) datiem, banku sektorā pērn vērojams kreditēšanas aktivitātes pieaugums iekšzemes mājsaimniecību segmentā, kamēr uzņēmumu kreditēšana kopumā saglabājas vāja. 2021. gadā iekšzemes klientiem izsniegto kredītu apjoms, salīdzinot ar iepriekšējo gadu, auga par 7.5% jeb 862 milj. eiro. Šo pieaugumu būtiski ietekmēja AS \" Citadele  banka\" īstenoto \"UniCredit S.p.A\" biznesa Baltijā, kā arī likvidējamās \" ABLV Bank \" AS hipotekārā kredīta portfeļa iegādes darījumi. Izslēdzot AS \"Citadele banka\" ietekmi, iekšzemes kredītportfeļa pieaugums 2021. gadā bija 4.1%. To galvenokārt noteica iekšzemes mājsaimniecībām izsniegto kredītu (pārsvarā mājokļa kredīti) portfeļa izaugsme (par 4.7%), kamēr nefinanšu sabiedrībām izsniegto kredītu apmērs gada laikā samazinājās par 0.3%. Kredītu kvalitāte liecina, ka kopumā Latvijas banku sektors bijis noturīgs pret Covid-19 izraisīto šoku ekonomikā. Izsniegto kredītu kvalitāte gada laikā uzlabojās – ienākumus nenesošo kredītu īpatsvars (INK) pakāpeniski samazinājās, sasniedzot 3.6%. Lai arī pandēmijas negatīvā ietekme uz aktīvu kvalitāti kopumā bijusi nebūtiska, joprojām vērojams augsts INK īpatsvars Covid-19 īpaši skartajā nozarē – izmitināšana un ēdināšana, skaidro FKTK.", "link": "https://www.delfi.lv/bizness/37293360/bankas_un_finanses/54194334/majoklu-kreditesana-pern-ieverojams-pieaugums"},
{"title": "Personība biznesā: ieguldījumu pārvaldes sabiedrības 'Indexo' izpilddirektors Iļja Arefjevs", "category": "Finanses", "body": "Katru svētdienu \"Delfi Bizness\" piedāvā nelielu sarunu ar kādu no biznesa vides pārstāvjiem par pašreizējām aktualitātēm, ceļu uz panākumiem, nākotnes plāniem un dzīves laikā gūtajām atziņām. Iļja Arefjevs ir IPAS \"Indexo\" izpilddirektors un valdes loceklis, un arī pirms šī amata strādājis dažādos finanšu jomas amatos. atradīsiet šeit Pirms dažiem gadiem Iļja Arefjevs ieguva vadībzinātnes doktora grādu un brīvajā laikā iesaistījās akadēmiskajā darbībā. Šobrīd viņš cenšas sabalansēt savu profesionālo darbību \"Indexo\" ar pienesumu sabiedrībai, uzņemoties arī dažādus ar akadēmisko darbu saistītus uzdevumus. Taujāts par pensiju nozari, viņš atzīst, ka paveikts liels darbs, bet, lai tā būtu tiešām laba, vēl tāls ceļš ejams: \"Uzkrājošajos pensiju līmeņos, pie kuriem varam pieskaitīt gan 2. , gan 3., jau šobrīd ir apmēram 6,5 miljardi eiro. Skatoties ar neapbruņotu aci, var šķist, ka tas ir daudz. Taču vidēji tas sanāk mazāk nekā četri tūkstoši eiro, rēķinot uz vienu pensiju sistēmas dalībnieku. Tādēļ mums vēl ir, kur augt.\"", "link": "https://www.delfi.lv/bizness/37293360/bankas_un_finanses/53869509/personiba-biznesa-ieguldijumu-parvaldes-sabiedribas-indexo-izpilddirektors-ilja-arefjevs"},
{"title": "'Indexo' veic izmaiņas uzņēmuma vadībā", "category": "Finanses", "body": "Izmaiņas \"Indexo\" vadības komandā palīdzēs īstenot sabiedrības stratēģiskos plānus veikt akciju sākotnējo piedāvājumu (IPO) un veidot banku Latvijā. Savukārt par IPAS \"Indexo\" meitas uzņēmuma \"Indexo atklātais pensiju fonds AS\" valdes locekli iecelts Atis Rektiņš. Iļja Arefjevs uzsver, ka divos gados ir izdevies ievērojami stiprināt \"Indexo\" pozīcijas pensiju pārvaldīšanas tirgū Latvijā, kā arī palīdzēt sagatavot finanšu tehnoloģiju uzņēmumu akciju kotācijai biržā. Ievas Margevičas pārraudzībā IPAS \"Indexo\" ir zīmola un mārketinga aktivitātes, publiskā komunikācija, klientu atbalsts un pieredze, kā arī pēc uzņēmuma kotācijas biržā būs investoru attiecības. Iepriekš viņa ir strādājusi energokompānijas \" Eesti Energia \" meitas uzņēmumā \" Enefit \", pārraugot uzņēmuma biznesa un privātpersonu segmenta mārketinga un uzņēmuma komunikācijas aktivitātes, palīdzot veicināt konkurenci pasīvā tirgū. Tāpat Margeviča ir guvusi starptautisku pieredzi jaunu produktu popularizēšanā un jaunu klientu segmentu apgūšanā, klientu pieredzes definēšanā un ieviešanā. Ievai ir augstākā izglītība Finanšu inženierijā un maģistra grāds uzņēmējdarbībā un vadībā. \"Indexo atklātais pensiju fonds\", kas nodarbojas ar pensiju 3. līmeņa pārvaldīšanu Latvijā, valdes locekļa vietā stājas Atis Rektiņš. Viņš komandai pievienojās pirms trīs gadiem un atbild par biznesa un datu analītiku, procesu un sistēmu uzlabojumu izstrādāšanu un ieviešanu. Pirms tam Rektiņš strādājis Latvijas pastāvīgajā pārstāvniecībā  Eiropas  Savienībā Briselē. Viņam ir dabaszinātņu maģistra grāds hidroinformātikā, kā arī augstākā izglītība finansēs. Margevičas un Rektiņa kandidatūras uzņēmumu valdes pozīcijām ir saskaņotas ar Finanšu un kapitāla tirgus komisiju ( FKTK ). Jau ziņots, ka \"Indexo\" šī gada otrā ceturkšņa beigās plāno īstenot IPO, kura mērķis ir piesaistīt investīcijas, lai dibinātu banku papildus jau esošajai pensiju uzkrājuma pārvaldīšanai. Šī gada laikā tas iesniegs pieteikumu komercbankas licences saņemšanai. Plānots, ka \"Indexo\" akcijas tiks kotētas Regulētajā tirgū \" Nasdaq  Rīga\" biržas  Baltijas  oficiālajā sarakstā.", "link": "https://www.delfi.lv/bizness/37293360/bankas_un_finanses/54380738/indexo-veic-izmainas-uznemuma-vadiba"},
{"title": "'PayRay' meitasuzņēmumu Latvijā vadīs Basankovičs", "category": "Finanses", "body": "Viņa galvenais uzdevums būs nodrošināt \"PayRay\" līderpozīciju iegūšanu Latvijas faktoringa tirgū, kā arī novērst kredītu pieejamības problēmas mazajiem un vidējiem uzņēmumiem, kuriem šobrīd ir grūti iegūt finansējumu sava biznesa tālākai attīstīšanai. Basankovičs iepriekš bijis \"Hanza līzinga\" (tagad \" Swedbank  līzings\") faktoringa projektu vadītājs (2000.–2002.) un \" Nordea  Finance Latvia\" (tagad \" Luminor  līzings\") faktoringa departamenta vadītājs Baltijā (2003.–2007.), \"Compensa Life Vienna Insurance Group SE Latvijas filiāles\" Pārdošanas departamenta vadītājs Latvijā (2007.–2010.), \"MetLife Amplico\" Pārdošanas daļas vadītājs (2010.–2011.), \" Citadele  Life\" Pārdošanas daļas vadītājs (2011.–2014.), investīciju kompānijas \"Admiral Markets\" Latvijas filiāles vadītājs (2014.–2016.) un biznesa konsultāciju kompānijas \"Profit Advice\" vadītājs (2015.–2020.). Basankovičs augstāko profesionālo izglītību ieguvis Banku augstskolā, kur specializējās banku un finanšu pakalpojumu jomā, savukārt Rīgas Pedagoģijas un izglītības vadības augstskolā ieguvis maģistra grādu pedagoģijā, kur specializējās ekonomikā un uzņēmējdarbībā. \"Būdami jaunpienācēji Latvijas tirgū, mēs apzināti izvēlējāmies aktīvi apgūt tās finanšu nozares nišas, kurās Latvija vai nu spēcīgi atpaliek no citām valstīm vai arī kuras šobrīd ir uzskatāmas par izaicinošām. Bankas Latvijā dažādu apsvērumu dēļ ir atstājušas novārtā bezķīlas kreditēšanu, un Latvijas faktoringa portfelis ievērojami atpaliek gan no Lietuvas, gan Igaunijas. Tāpat mazie un vidējie uzņēmumi šobrīd regulāri sastopas ar finansējuma iegūšanas grūtībām un ilgu finansēšanas izskatīšanas procesu kreditēšanas jomā. Kredīta iegūšana perspektīviem, tostarp uz eksportu orientētiem, uzņēmumiem bieži vien kļūst par pārāk lēnu un smagnēju procesu. Daudzu banku attieksme pret uzņēmējiem ir kļuvusi pārāk formāla un attālināta no reālās biznesa vides. Mēs plānojam šo situāciju kardināli mainīt un parādīt, ka ir iespējams strādāt ātrāk un efektīvāk,\" norāda Basankovičs. Eiropas Centrālā banka  2019. gada decembrī finanšu tehnoloģiju kompānijai \"PayRay\" izsniedza bankas licenci. Baltijā \"PayRay\" startēja 2018. gada jūnijā, izveidojot faktoringa uzņēmumu Lietuvā un 2020. gada oktobrī bankas meitasuzņēmums uzsāka sniegt pirmos finanšu pakalpojumus arī Latvijā. Lietuvas \"PayRay\" bankas reģistrētais pamatkapitāls ir 36,4 miljoni eiro. Latvijā \"PayRay\" banku pārstāv 100% meitasuzņēmums SIA \"PayRay\", kas piedāvā faktoringa pakalpojumus un kredītus mazo un vidējo uzņēmumu attīstībai. Latvijā SIA \"PayRay\" reģistrēta 2020. gada 21. septembrī, tās pamatkapitāls ir 250 tūkstoši eiro, pilnībā apmaksāts, liecina \"Crediweb.lv\" dati. \"PayRay\" pieder Lietuvas uzņēmumam \"UAB PayRay\", un tā patiesie labuma guvēji ir itāļi Luidži Grandi un Gabriēle Balduči.", "link": "https://www.delfi.lv/bizness/37293360/bankas_un_finanses/52665273/payray-meitasuznemumu-latvija-vadis-basankovics"},
{"title": "Latvijas Banka: bezskaidras naudas maksājumu pieaugums ir neatgriezenisks process", "category": "Finanses", "body": "Viņš norādīja, ka Covid-19 pandēmijas dēļ pēdējos mēnešos ir ļoti ierobežotas iespējas apmeklēt veikalus, dažādas iestādes, tādēļ bezskaidras naudas norēķinu aktivitāte viennozīmīgi būs augusi, kompensējot to, ko nevar izdarīt fiziski, un daudzi pie tā pieradīs. Taču bezskaidras naudas maksājumu popularitāte augtu arī tad, ja nebūtu Covid-19 pandēmijas. \"Arī tad, ja nebūtu Covid-19, mēs redzētu bezskaidras naudas maksājumu pieaugumu. Tas ir neatgriezenisks process, un tā tas notiek Skandināvijā un daudzās citās valstīs, kurās ir moderns banku sektors,\" sacīja Vilks. Tajā pašā laikā Vilks uzsvēra, ka arī skaidrā nauda turpmāk vairāku iemeslu dēļ saglabāsies. \"Ja mēs paskatāmies uz pasaules datiem, tad kopējais naudas apmērs pieaug abās pusēs - gan bezskaidrās, gan skaidrās naudas norēķinos,\" sacīja Latvijas Bankas padomes loceklis. Vienlaikus Vilks norādīja, ka skaidrās naudas gadījumā ļoti būtiski ir nodrošināt tās pieejamību. \"Nav noslēpums, ka Latvijā ir lauku reģioni, kuros līdz bankomātiem ir jāmēro pietiekami tāls ceļš. Mēs arī zinām, ka samazinās banku filiāļu un šur tur bankomātu skaits. Šī ir joma, ko noteikti vajadzētu sabalansēt. Skaidras naudas pieejamībai ir jābūt. Tas ir jautājums, ko, iespējams, var risināt arī saistībā ar administratīvi teritoriālo reformu,\" teica Vilks. Viņš arī minēja, ka, iespējams, ir jāvērtē, vai no vietām, kur bankomātu tīkls ir ļoti blīvs, tos var pārvietot uz vietām, kur bankomātu sasniedzamība ir vājāka. \"Sabalansētība ir svarīga, un mums ir jābūt sociāli atbildīgiem,\" pauda Vilks.", "link": "https://www.delfi.lv/bizness/37293360/bankas_un_finanses/52837257/latvijas-banka-bezskaidras-naudas-maksajumu-pieaugums-ir-neatgriezenisks-process"},
{"title": "Latvijas Banka izlaidīs modernismam veltītu monētu", "category": "Finanses", "body": "Latvijas Banka  otrdien, 6. oktobrī, izlaidīs sudraba kolekcijas monētu \"Modernisms Latvijā. 20. gs. 60. gadi\". Jaunā kolekcijas monēta veltīta mākslai Latvijā 20. gadsimta 60. gados – laikā, ko saistībā ar politiskajām norisēm dēvē par atkusni. Šim laikam ikdienas dzīvē bija raksturīgas lielākas brīvības un labklājības cerības, un arī kultūrā un mākslā pavērās relatīva apvērsuma iespēja. Mākslas brīvdomīgo formu uzplaukums sekmēja stingrāku ideoloģisko kontroli tēlotājmākslā, savukārt dekoratīvi lietišķās mākslas un dizaina joma varēja attīstīties brīvāk, ļaujot modernismam atraisīties dizainā un arhitektūrā. Lai atspoguļotu šim laikam raksturīgo, monētā izmantoti grafiskie elementi no dažu tā laika nozīmīgu autoru – arhitektes Martas Zigrīdas Staņas un mākslinieku Zinas Ulstes, Gunāra Kirkes un Ulda Razuma – darbiem. Šis grafisko izteiksmes līdzekļu kopums ir liecinājums par modernisma stilistikas vienojošo fenomenu. Kolekcijas monētas \"Modernisms Latvijā. 20. gs. 60. gadi\" grafiskā dizaina autore ir māksliniece Sandra Krastiņa, bet plastiskā veidojuma autors – mākslinieks Jānis Strupulis. Monētas priekšpusē ar trim atšķirīgas intensitātes matējumiem un motīvu detaļu apzeltījumu atveidoti fragmenti no Ulda Razuma veidotā grafiskā noformējuma pasta papīra komplektam (1968; zirdziņa motīvs) un grafiskais motīvs no Gunāra Kirkes veidotā skaņuplates \"Džeza festivāls 68\" apvāka (1968). Monētas aizmugurē ar diviem atšķirīgas intensitātes matējumiem un motīvu detaļu apzeltījumu atveidots fragments no Zinas Ulstes dekora kafijas servīzei \"Saulīte\" (1964–1970) un fragments no Martas Zigrīdas Staņas, Imanta Jākobsona un Harolda Kandera dzīvojamās mājas Brīvības ielā 313, Rīgā (1967), projekta. Monētas cena vietnē – 56 eiro, iegādes limits vienai personai – četras monētas. Monētas maksimālā tirāža ir 3000 eksemplāri. Monēta izgatavota UAB \"Lietuvos monetų kalykla\" (Lietuva).", "link": "https://www.delfi.lv/bizness/37293360/bankas_un_finanses/52519843/latvijas-banka-izlaidis-modernismam-veltitu-monetu"},
{"title": "Īpašumu cenas aug. Cik daudz jāpelna, lai šobrīd varētu aizņemties mājoklim?", "category": "Finanses", "body": "Nekustamā īpašuma cenas turpina palielināties, savukārt daudzi salīdzinoši lētāki mājokļi,  parādoties pārdošanā, tiek momentā izķerti. Diemžēl ienākumu pieaugums lielākoties tik strauji nespēj tikt līdzi īpašumu cenu kāpumam, tādēļ, ja kādu laiku sanācis kavēties ar mājokļa pirkšanu, tad šobrīd visdrīzāk nākas samierināties ar pieticīgāka mājokļa iegādi.  Portāls \"Delfi Bizness\" skaidro, cik patlaban vidēji maksā mājoklis sērijveida dzīvokļu mājās un jaunajos projektos, kāds ir vidējais aizdevums, cik daudz jāpelna, lai varētu aizņemties šāda mājokļa iegādei un cik lielu maksājumu mēnesī vidēji būs jāatvēl kredīta atmaksai.", "link": "https://www.delfi.lv/bizness/37293360/bankas_un_finanses/54277542/ipasumu-cenas-aug-cik-daudz-japelna-lai-sobrid-varetu-aiznemties-majoklim"},
{"title": "Valsts budžeta ieņēmumi pērn bijuši par 531,5 miljoniem eiro lielāki kā 2018. gadā", "category": "Finanses", "body": "Atbilstoši  Valsts kases  datiem konsolidētajā kopbudžetā pērn bijis 117,6 miljonu eiro deficīts, kas ir par 97,5 miljoniem eiro mazāk kā 2018. gadā, informē  Finanšu ministrija . Kopbudžeta deficīta apmērs bija arī zemāks nekā prognozēts likumā \"Par valsts budžetu 2019. gadam\". Labāka kopbudžeta bilance pamatā skaidrojama ar ārvalstu finanšu palīdzības (ĀFP) ieņēmumu palielināšanos, ņemot vērā decembrī no Eiropas Komisijas (EK) saņemtos maksājumus par īstenotajiem Eiropas Savienības (ES) Kohēzijas politikas fondu projektiem. Jāatzīmē, ka atbilstoši Eiropas kontu sistēmas (EKS) metodoloģijai ĀFP ieņēmumu plūsmas tiek atzītas tikai tādā apmērā, kādā attiecīgajā gadā tiek veikti izdevumi ĀFP projektu īstenošanai, tādējādi EK atmaksu saņemšanas laiks bilanci neietekmē, norāda ministrijā. Finanšu ministrija, ņemot vērā Valsts kases datus par konsolidētā kopbudžeta izpildi, ir aktualizējusi 2019. gada vispārējās valdības budžeta bilances novērtējumu pēc EKS metodoloģijas. Vispārējās valdības budžetā pērn bija deficīts 0,5% no IKP, kas atbilda plānotajam līmenim. Oficiālie dati par vispārējās valdības budžeta deficīta līmeni 2019. gadā būs pieejami šā gada aprīlī, kad būs pabeigti aprēķini par visiem vispārējās valdības sektora darījumiem, tai skaitā par vispārējās valdības kapitālsabiedrību darbības rezultātiem, un CSP iesniegs Eurostat vispārējās valdības budžeta deficīta un parāda notifikāciju. Konsolidētā kopbudžeta ieņēmumi pērn bija 11 414,4 miljoni eiro, kas ir par 531,5 miljoniem eiro jeb 4,9% vairāk kā 2018. gadā. To palielināšanos galvenokārt skaidro nodokļu ieņēmumu (9 057,3 miljoni eiro) pieaugums par 399,6 miljoni eiro jeb 4,6%, kā arī ĀFP ieņēmumu (1 320,5 miljoni eiro) kāpums par 189,3 miljoniem eiro jeb 16,7%. Nodokļu ieņēmumu pieauguma temps, ekonomikas izaugsmei sabremzējoties, pērn bija zemāks kā 2018. gadā. Joprojām tautsaimniecībā vērojams straujš vidējās darba samaksas pieaugums, kas nodrošināja darbaspēka nodokļu ieņēmumu palielināšanos. Sociālās apdrošināšanas iemaksu ieņēmumi (2 895,7 miljoni eiro) pērn kopbudžetā palielinājās par 233,0 miljoniem eiro jeb 8,8%, bet iedzīvotāju ienākuma nodokļa (IIN) ieņēmumi (1 929,6 miljoni eiro) bija par 201,2 miljoniem eiro jeb 11,6% augstāki kā 2018. gadā. Iedzīvotāju ienākumu pieaugums sekmēja arī pievienotās vērtības nodokļa ( PVN ) ieņēmumu (2 648,3 miljoni eiro) palielināšanos par 191,4 miljoniem eiro jeb 7,8%. Savukārt nenodokļu ieņēmumi kopbudžetā pērn bija par 76,5 miljoni eiro jeb 10,7% zemāki kā 2018. gadā, veidojot 641,3 miljonus eiro. Nenodokļu ieņēmumi, neskatoties uz samazinājumu, pērn pārsniedza plānoto apmēru, jo augstāki ieņēmumi saņemti no valsts kapitālsabiedrību dividenžu maksājumiem un Latvijai piešķirto emisijas kvotu izsolīšanas, tāpat neplānoti ieņēmumi saņemti no papildemisijas prēmijas maksājumiem par valsts parāda pārfinansēšanas darījumiem un radiofrekvenču izsoles. Atsevišķi nenodokļu ieņēmumi atbilstoši EKS metodoloģijai, aprēķinot vispārējās valdības budžeta bilanci, tiks koriģēti, kā rezultātā tos uzskaitot mazākā apmērā. Kopbudžeta nodokļu ieņēmumi pērn bija gandrīz plānotajā līmenī, virs plāna iekasējot 13,7 miljonus eiro jeb 0,2%. Darba samaksas tautsaimniecībā straujāka kā plānots palielināšanās un vispārējā nodokļu maksāšanas režīmā strādājošo personu pieaugums nodrošināja augstākus IIN un sociālās apdrošināšanas iemaksu ieņēmumus kopbudžetā. IIN ieņēmumi kopbudžetā plānoto pārsniedza par 198,4 miljoniem eiro jeb 11,5%, lielu daļu veidojot arī ieņēmumu pieaugumam saistībā ar dividenžu izmaksu fiziskām personām. Sociālās apdrošināšanas iemaksu ieņēmumi kopbudžetā pērn bija 70,9 miljoni eiro jeb 2,5% virs plānotā. Decembrī augstāki kā plānots saņemti PVN ieņēmumi, tādējādi gada plāns šim nodoklim tika izpildīts. Labvēlīgā situācija ar darbaspēka ieņēmumiem pozitīvi ietekmēja situāciju valsts speciālajā budžetā un pašvaldību budžetā. Valsts speciālajā budžetā pērn bija 299,6 miljoni eiro pārpalikums, kas bija par 97,3 miljoniem eiro vairāk kā 2018. gadā. Savukārt pašvaldību budžeta pārpalikums sasniedza 50,2 miljonus eiro, pretstatā 150,5 miljonu eiro deficītam 2018. gadā. Situāciju pašvaldībās būtiski uzlaboja IIN plāna pārpilde par 155,5 miljoniem eiro (pašvaldību budžetā), tāpat arī pieaugušie transfertu maksājumi no valsts pamatbudžeta. Pārējo nodokļu ieņēmumi saņemti mazākā apmērā kā plānots. Tādu nodokļu kā akcīzes, muitas, transportlīdzekļu ekspluatācijas, uzņēmumu vieglo transportlīdzekļu, elektroenerģijas, dabas resursu, izložu un azartspēļu nodokļa, kā arī nekustamā īpašuma nodokļa ieņēmumi kopā par 98,5 miljoniem eiro nesasniedza plānoto. Jau otro gadu nodokļu reformas rezultātā būtiski zemāki kā plānots bija uzņēmumu ienākuma nodokļa (UIN) ieņēmumi. 2019. gadā UIN tika saņemts tikai 22,2% no plānotā, kas bija par 157 miljoniem eiro mazāk kā plānots. Vēl nozīmīgāk UIN ieņēmumi samazinājās salīdzinājumā ar 2018. gadu, par 259,2 miljoniem eiro. UIN ieņēmumu samazināšanās skaidrojama ar zemāku iemaksu apjomu, ko ietekmē joprojām augstais iepriekšējo gadu peļņas apmērs, par kuras sadali nodoklis netiek aprēķināts, un augsto atmaksu apmēru, nodokļu maksātājiem turpinot pieprasīt atmaksas par 2018. gada pirmajā pusgadā veiktajiem avansa maksājumiem. Konsolidētā kopbudžeta izdevumi pērn bija 11 532,0 miljoni eiro, kas bija par 433,9 miljoniem eiro jeb 3,9% vairāk kā 2018. gadā. Nozīmīgākais pieaugums pērn vērojams sociālo pabalstu izdevumos. Tie pērn palielinājās par 194,1 miljoniem eiro jeb 6,3%, sasniedzot 3 259,9 miljonus eiro. Visu gadu bija vērojama situācija, ka izdevumi pensijām pieaug mērenāk kā izdevumi pārējiem pabalstiem. Izdevumi pensijām kopbudžetā palielinājās par 111,5 miljoniem eiro jeb 5,3%, ko ietekmēja pēdējos gados augstākais indekss. Izdevumu pārējiem pabalstiem palielināšanos vairāk ietekmē vidējās apdrošināšanas iemaksu algas celšanās, ko ņem vērā par pamatu pabalstu aprēķinam, tādējādi šie izdevumi bija par 82,6 miljoniem eiro jeb 8,6% augstāki kā 2018. gadā. Īpaši jāizceļ izdevumu slimības pabalstiem pieaugums par 35,2 miljoniem eiro jeb 21,3%, ko ietekmēja gan vidējās apdrošināšanas iemaksu algas kāpums, gan arī saņēmēju skaita palielināšanās. Atlīdzībai kopbudžetā pērn iztērēti 2 611,9 miljoni eiro, kas bija par 159,8 miljoniem eiro jeb 6,5% vairāk kā 2018. gadā. Izdevumi palielinājušies dēļ gada sākumā veiktās pabalstu izmaksas iekšlietu un tieslietu resora amatpersonām ar speciālajām dienesta pakāpēm, kas atbilstoši Valsts un pašvaldību amatpersonu un darbinieku atlīdzības likumam tiek izmaksāta pēc katriem pieciem nepārtrauktas izdienas gadiem. Tāpat kopbudžetā vērojams izdevumu pieaugums aizsardzības un veselības resoros, kā arī pedagogiem un nodarbinātajiem augstskolās. Izdevumi citās pozīcijās pērn nomināli bija krietni tuvāk 2018. gada izdevumu līmenim. Subsīdijas un dotācijas (2 329,4 miljoni eiro) pērn kopbudžetā veiktas par 53,3 miljoniem eiro jeb 2,3% lielākā apmērā kā 2018. gadā. Vienlaikus pērn būtiski pieaugušas subsīdijas un dotācijas veselības nozarei (+126,8 miljoni eiro), kas pamatā saistīts ar lielākiem izdevumiem, kas no kopbudžeta tiek novirzīti ārstniecības iestādēm, tostarp atalgojuma celšanai. 2019. gadā ES budžetā tika iemaksāti 291,9 miljoni eiro, kas, ņemot vērā kopējā ES budžeta pieaugumu, pērn bija par 33,3 miljoniem eiro jeb 12,9% vairāk kā 2018. gadā. Turpinās intensīva ES fondu projektu īstenošana, tādējādi pērn ES fondu investīcijas saglabājās augstajā 2018. gada līmenī un kopumā atbilda plānotajam. Kopbudžeta kapitālie izdevumi (1 209,4 miljoni eiro), lai gan sasniedza vēsturiski augstāko līmeni, pērn palielinājās mēreni, par 21,3 miljoniem eiro jeb 1,8%. Izdevumu palielināšanos nodrošināja augstākas investīcijas Nacionālo bruņoto spēku infrastruktūrā. Kapitālo izdevumu pieauguma tempu kopbudžetā ietekmēja zemāks izdevumu līmenis pamatfunkciju nodrošināšanai pašvaldību budžetā. Pērn atsevišķās izdevumu grupās kopbudžetā bija vērojams arī veikto maksājumu samazinājums. Kopbudžeta izdevumi precēm un pakalpojumiem (1 509,7 miljoni eiro) pērn samazinājās par 23,5 miljoni eiro jeb 1,5%, savukārt procentu izdevumi (263,1 miljoni eiro) veikti par 12,6 miljoniem eiro jeb 4,6% mazākā apmērā kā 2018. gadā.", "link": "https://www.delfi.lv/bizness/37293360/bankas_un_finanses/51845935/valsts-budzeta-ienemumi-pern-bijusi-par-531-5-miljoniem-eiro-lielaki-ka-2018-gada"},
{"title": "Sākusies digitālā eiro izpētes fāze", "category": "Finanses", "body": "Otrdien, 2. novembrī,  Ministru kabinets  (MK) sēdē uzklausīja informāciju par  Eiropas Centrālās bankas  (ECB) digitālā eiro projekta izpētes uzsākšanu, informē  Finanšu ministrija . ECB Padome šā gada 14. jūlijā pieņēma lēmumu sākt digitālā eiro izpētes projektu. Izpētes fāze ir sākusies šā gada oktobrī un ilgs 24 mēnešus. Tās laikā tiks lemts par digitālā eiro formu, pielietojamības iespējām un ieviešanas tehniskajām detaļām. Lai arī skaidra nauda ir izplatīts maksāšanas līdzeklis neliela apjoma transakcijās, mainoties patērētāju ieradumiem, tās popularitāte samazinās. Ekonomikas digitalizācijas un tehnoloģisko inovāciju ietekmē pieaug pieprasījums pēc digitāliem maksājumu pakalpojumiem. Iespējamā digitālā eiro emisija nodrošinātu pieaugošas digitalizācijas apstākļiem piemērotu centrālās bankas naudas veidu. Digitālais eiro būtu tā turētāja prasība pret Eirosistēmu digitālā formā. Izpētes posmā tiks aplūkotas galvenās digitālajam eiro nepieciešamās lietošanas iespējas. Tāpat tiks apskatīti visi svarīgākie jautājumi, tostarp identificēti lietošanas veidi, kurus digitālajam eiro būtu jānodrošina. Tiks pētīta tā ietekme uz tirgu, lai identificētu dizaina iespējas, kas nodrošinātu privātumu un mazinātu riskus eirozonas patērētājiem, finanšu starpniekiem un ekonomikai kopumā. Izpētes fāzē ECB sadarbojas ar Eiropas Komisiju, Eiropas Parlamentu, ES dalībvalstīm un citiem ES politikas veidotājiem. Tāpat ECB un atsevišķas eirozonas nacionālās centrālās bankas veic eksperimentus, piesaistot akadēmiskā un privātā sektora pārstāvjus, lai pētītu digitālā eiro iespējamo tehnisko dizainu un funkcionalitāti. Latvijas Banka  plāno aktīvu komunikāciju, lai finanšu tirgus dalībnieki un iedzīvotāji skaidri apzinātos digitālā eiro sniegtās priekšrocības, savukārt uzņēmumi būtu gatavi izmantot jaunās iespējas.", "link": "https://www.delfi.lv/bizness/37293360/bankas_un_finanses/53739497/sakusies-digitala-eiro-izpetes-faze"},
{"title": "Ir lielas bažas par pārāk mazu atbalstu Covid-19 krīzes laikā, kas radīs valsts atpalicību nākotnē", "category": "Finanses", "body": "Šobrīd ir ļoti lielas bažas, ka Baltijas valstis, it īpaši Latvija, uzņēmumu un iedzīvotāju atbalstam Covid-19 izraisītajā krīzē novirzīs daudz mazāk līdzekļu, nekā tika plānots, un tas radīs atpalicību nākotnē, intervijā sacīja  Latvijas Bankas  padomes loceklis, bijušais finanšu ministrs Andris Vilks. \"Pašlaik izskatās, ka Baltijas valstīs krīzes laikā no valsts puses pandēmijas pārvarēšanai būs tērēts divas reizes mazāk nekā Eiropas Savienībā (ES) vidēji. Ja gala rezultātā Latvijā tie būs daži procenti no iekšzemes kopprodukta (IKP) - ne tuvu astoņiem, desmit vai 15%, kā tas izskatās daudzās citās ES dalībvalstīs -, tad mēs nebūsim izmantojuši iespējas, kuras varētu dot pozitīvu grūdienu ekonomikai,\" uzsvēra Vilks. Viņš arī brīdināja, ja izrādīsies, ka šī nauda nav izmantota, tas radīs Latvijas tālāku atpalicību no kaimiņiem, kas netiks piedots. Tāpat Vilks norādīja uz to, ka, atšķirībā no daudzām citām Eiropas valstīm, atbalsta nauda pie mums ir ļoti maz sasniegusi mājsaimniecības un konkrētus cilvēkus. \"Manuprāt, tieši šis jautājums arī rada spriedzi patlaban. Cilvēki redz, ka nauda ir, bet līdz konkrētiem adresātiem šī nauda īsti nenonāk. Tas ir ļoti būtisks jautājums, it īpaši, ja atceramies, ka jau šogad sāksies  Saeimas  priekšvēlēšanu maratons. Savukārt, ja parunā ar cilvēkiem rietumvalstīs, tad tur nauda kontos ir nonākusi daudz ātrāk un cilvēkiem ticība valstij ir daudz lielāka,\" teica Vilks. Viņš atzina, ka pandēmijas sākuma posmā bija liela vēlme ēnu ekonomikas dēļ izšķirties, kuriem dot atbalstu un kuriem nē. Taču tādēļ, ka pandēmija bija ļoti liels šoks sabiedrībai, lēmumus vajadzēja pieņemt ātrāk. \"Tagad rudenī bija izmaiņas, bet sākotnēji atbalsta piešķiršanas kritēriju latiņas bija ļoti augstas un aizdomu plīvurs bija liels. Būtu jau ļoti labi, ja varētu pateikt: kurš nav maksājis nodokļus, neko nesaņems. Taču pandēmijas radītais šoks un apjukums ir pārāk liels un tas var radīt bumbas sprādzienu. Tātad to visu vajag risināt pārdomātāk. Igauņiem un lietuviešiem šis jautājums nav bijis tik ass, tādēļ arī sabiedrības reakcija uz dažādiem valdības lēmumiem, iespējams, ir sabalansētāka,\" atzina Latvijas Bankas padomes loceklis. Tāpat Vilks uzsvēra, ka Latvijai jābūt daudz skaidrākam fokusam, kādiem mērķiem tiks izlietoti gaidāmie ES atbalsta līdzekļi. \"Ja runājam par nākamo posmu, tad tur ir citi jautājumi. Uz Eiropas ekonomikas atkopšanās plānu pašlaik tiek liktas lielas cerības, un visi grib redzēt, ka Eiropa \"ielec\" citā kvalitātē, izmantojot šo naudu. Tādēļ ir arī ļoti spēcīgs fokuss uz konkrētām lietām - vidi un digitalizāciju, kas ļauj veidot modernāku ekonomiku. Latvijā diskusijas par to ekspertu un ministriju līmenī notiek, bet stāsts par to, kā mēs turpmāk ejam tālāk, sabiedrībā īsti nav iznests. Te ir tāda pati pieeja kā ar iepriekšējo Nacionālo attīstības plānu. It kā ir iezīmēti virzieni, bet bažas rada fokuss jeb jautājums, ko tas mums dos,\" sacīja Vilks. Viņš pauda, ka pašlaik rodas sajūta, ka mēs raugāmies uz visu, bet nauda nav iezīmēta konkrētām lietām. Tādēļ ir lielas bažas, ka pēc atbalsta izmantošanas Latvija izskatīsies daudz sliktāk nekā mūsu kaimiņi. \"Latvija galvenokārt \"buksē\" fokusa trūkuma dēļ un nespēj atrast pietiekamu \"kritisko masu\" sabiedrībā un uzņēmējos, lai to iedzīvinātu. Turklāt šoreiz problēma nav naudā, bet gan tās apguves tempos un efektivitātē. Uzskatu, ja Latvija nefokusēsies uz pāris lietām, kuras ir skaidras un saprotamas, tad tas viss izplēnēs un aizies tādās pašās sliedēs kā līdz šim. Uz to man ļoti bieži ir norādījuši arī ārzemēs, sakot: Latvijā ir gudri cilvēki ar labām idejām, bet kādēļ jūs nefokusējaties uz pāris lietām, kuras varat pārdot gan savai sabiedrībai, gan starptautiski? Tā vietā jūs cenšaties noklāt visu laukumu un rezultātā tas izplēn gan politiskā līmenī, gan neatspoguļojas ekonomikas rādītājos,\" sacīja Vilks. Viņš piebilda, ka tādēļ vēlētos diskusiju par to, kā turēt fokusu uz lietām, kuras ļautu valstij strauji augt.", "link": "https://www.delfi.lv/bizness/37293360/bankas_un_finanses/52821571/ir-lielas-bazas-par-parak-mazu-atbalstu-covid-19-krizes-laika-kas-radis-valsts-atpalicibu-nakotne"},
{"title": "'Mobilly' vadītājs Valdis Bergs apstiprināts Digitālā eiro tirgus konsultatīvajā grupā", "category": "Finanses", "body": "SIA \"Mobilly\" valdes priekšsēdētājs Valdis Bergs kā uzņēmuma \"Mobilly\" pārstāvis apstiprināts  Eiropas Centrālās bankas  izveidotajā Digitālā eiro tirgus konsultatīvajā grupā (Digital Euro Market Advisory Group), informē  Latvijas Tirdzniecības un rūpniecības kamera  (LTRK). V. Bergs ir vienīgais no 30 starptautiskās komandas ekspertiem, kurš pārstāv Latviju. Šie eksperti lems par digitālā eiro tirgus izveidošanu. \"Esmu pagodināts par iespēju sniegt \"Mobilly\" pieredzi digitālā eiro attīstībā, lai palīdzētu šim risinājumam kļūt par ērtu un plaši izmantojamu norēķinu līdzekli visā Eiropā,\" saka V. Bergs. Šī gada 14. jūlijā Eiropas Centrālās bankas Padomē tika pieņemts lēmums sākt digitālā eiro izpētes fāzi, kas praktiski nozīmē, ka pārskatāmā nākotnē eiro zonā paralēli skaidrajai un bezskaidrajai naudai parādīsies vēl trešā naudas forma – digitālais eiro. Digitālā eiro tirgus konsultatīvajā grupas sanāksmes sāksies 2021. gada novembrī un notiks ne retāk kā reizi ceturksnī. Konstatētās problēmas tiks izskatītas arī forumā institucionālajam dialogam par mazumtirdzniecības maksājumiem – Euro Retail Payments Board . Darba procesā tiek plānota sadarbība ar nozares pārstāvjiem un sabiedrību, izmantojot īpašas aptaujas, piemēram, fokusa grupas, kā arī tiks organizētas diskusijas un semināri.", "link": "https://www.delfi.lv/bizness/37293360/bankas_un_finanses/53719093/mobilly-vaditajs-valdis-bergs-apstiprinats-digitala-eiro-tirgus-konsultativaja-grupa"},
{"title": "Latvijā 2020. gadā veikti bezskaidras naudas maksājumi 181 miljarda eiro apjomā", "category": "Finanses", "body": "Latvijas maksājumu pakalpojumu sniedzēji (kredītiestādes, elektroniskās naudas iestādes, maksājumu iestādes,  Latvijas Banka  un  Valsts kase ) 2020. gadā veica 557,6 miljonus klientu bezskaidrās naudas maksājumu 181,1 miljarda eiro kopapjomā. Vidēji dienā veikti 1,5 miljoni maksājumu 494,8 miljonu eiro apjomā, informē Latvijas Banka. Salīdzinājumā ar 2019. gadu kopējais klientu bezskaidrās naudas maksājumu skaits palielinājās par 5,0%, savukārt maksājumu kopapjoms samazinājās par 10,8%,  t.sk . vislielākie maksājumu kopapjoma samazinājumi bija ārvalstu valūtā – karšu maksājumiem par 39,0% un kredīta pārvedumiem par 43,8%. \"Pēc maksājumu skaita 2020. gads salīdzinājumā ar 2019. gadu tika noslēgts ar 5% pieaugumu. 2020. gada 2. pusgadā, pielāgojoties dzīvei Covid-19 pandēmijas apstākļos, iedzīvotāju maksājumos bija vērojams vairāk nekā 10% pieaugums, kas ar uzviju kompensēja kritumu, kurš tika piedzīvots 2020. gada 1. pusgadā,\" tendences maksājumu jomā komentē Latvijas Bankas Maksājumu sistēmu politikas daļas vadītājs Deniss Fiļipovs. Līdzīgi kā iepriekšējos gados visbiežāk lietotie klientu bezskaidrās naudas maksājumi bija karšu maksājumi (65,4% no kopējā bezskaidrās naudas maksājumu skaita) un klientu kredīta pārvedumi (33,3% no kopējā bezskaidrās naudas maksājumu skaita). Lai nodrošinātu karšu maksājumu veikšanu, 2020. gada beigās Latvijas maksājumu pakalpojumu sniedzēji bija izdevuši 2,2 miljonus maksājumu karšu (vidēji 1,1 karte uz vienu iedzīvotāju); no tām lielākā daļa bija kartes ar debeta funkciju. Iedzīvotājiem bija pieejami 41,7 tūkstoši karšu pieņemšanas vietu (POS) un 912 bankomātu. 2020. gada beigās Latvijas maksājumu pakalpojumu sniedzēji bija atvēruši 3,2 miljonus klientu norēķinu kontu (vidēji 1,7 norēķinu konti uz vienu iedzīvotāju). 2020. gadā veikti 20 miljoni zibmaksājumu 4,4 miljardu eiro apjomā.", "link": "https://www.delfi.lv/bizness/37293360/bankas_un_finanses/52969145/latvija-2020-gada-veikti-bezskaidras-naudas-maksajumi-181-miljarda-eiro-apjoma"},
{"title": "'Industra Bank' valdei pievienojas Artūrs Veics", "category": "Finanses", "body": "Atbilstoši \"Industra\" statūtiem Veics valdes locekļa amatā ir ievēlēts uz pieciem gadiem, un viņa kandidatūra ir tikusi saskaņota ar Finanšu un kapitāla tirgus komisiju. Pirms pievienošanās \"Industra\" komandai Veics ir darbojies pārmaiņu vadībā \"Luminor\" transformācijas procesā, kā arī \" Parex banka \" sadalīšanas procesā un vēlāk aktīvu izstrādē, vadot \" Reverta \" risku vadības daļu. Veics ir absolvējis Rīgas Ekonomikas augstskolu un 2014. gadā kļuvis par Zvērinātu sertificētu grāmatvežu asociācijas biedru (FCCA). Līdz ar Veica pievienošanos Industra valdei tās sastāvs ir palielināts līdz četriem valdes locekļiem, kuru kompetences aptver tādas bankai būtiskas jomas kā finanses, pārmaiņu vadība, biznesa attīstība, darbības atbilstība, AML un juridiskie jautājumi. Akciju sabiedrība \"Industra Bank\" ir 1994. gadā dibināta Latvijas kredītiestāde ar vairāk nekā 30 tūkstošiem klientu, un pēc šī rādītāja \"Industra\" ir sestā lielākā banka Latvijā. Lai atspoguļotu bankas darbības stratēģijas maiņu, 2020. gada janvārī banka mainīja nosaukumu no \"Meridian Trade Bank\" uz \"Industra\". \"Industra\" izveidojuši vietējie uzņēmēji un bankas tālākā darbība būs fokusēta uz Latvijas mazo un vidējo uzņēmumu apkalpošanu.", "link": "https://www.delfi.lv/bizness/37293360/bankas_un_finanses/52233135/industra-bank-valdei-pievienojas-arturs-veics"},
{"title": "'Nākotnes kapitāls': Kā gudri novērtēt un salīdzināt akciju cenu?", "category": "Finanses", "body": "Iegādāties uzņēmumu akcijas var dažādi, un veidot savu akciju portfeli, katrs var pēc savas patikšanas, tomēr pastāv ērti un vispārpieņemti kritēriji, kas atvieglo šo procesu un būtu jāpārzina, izdarot savu izvēli. Šajā raidījumā neatkarīgais finanšu eksperts Kaspars Peisenieks skaidro, kā praktiski pielietot un salīdzināt trīs vērtēšanas kritērijus. Septembrī Kaspara Peisenieka padomi un stratēģija ir labi strādājusi, un Konstantīna Kuzikova kapitāls ir nedaudz pieaudzis. Par to vairāk stāstījām  iepriekšējā raidījumā.  Tomēr līdz ar arvien lielāku iedziļināšanos akciju tirgos un konkrētu akciju iegādi, Konstantīnam rodas arvien vairāk jautājumu. Viens no galvenajiem – pēc kādiem kritērijiem labāk novērtēt un salīdzināt akcijas? Šajā raidījumā Kaspars Peisenieks skaidro trīs kritērijus – P/E (akcijas cena pret peļņu), P/B (akcijas cena pret bilances vērtību), P/S (akcijas cena pret apgrozījumu uz vienu akciju) - ko parasti izmanto akciju cenas novērtēšanai un salīdzināšanai. Eksperts dalās ar praktiskiem piemēriem, kas ļauj saprast, kā to izdarīt pašam arī tad, ja nav priekšzināšanu par nozari, kurā darbojas uzņēmums, kas izdevis šīs akcijas. Jāatgādina, ka \"Delfi Bizness\" katru otrdienu piedāvā jaunu raidījuma \"Nākotnes kapitāls\" sēriju, kurā AS \"Delfi\" valdes priekšsēdētājs Konstantīns Kuzikovs kopā ar neatkarīgo personīgo finanšu un investīciju ekspertu Kasparu Peisenieku spriež par to, kā pareizi investēt naudu, lai audzētu kapitālu, un veic reālas investīcijas, mēģinot sasniegt pēc iespējas augstāku ienesīgumu. Raidījumu var noskatīties tikai \"Delfi Bizness\" abonenti. Izvērtējot dažādu kompāniju akcijas un citas ieguldījumu iespējas, kā arī ietekmējošos faktorus, Konstantīns Kuzikovs divas reizes mēnesī investē 100 eiro (200 eiro ik mēnesi) no privātajiem līdzekļiem, tādējādi uzkrājot kapitālu, un pēc tam izvērtēs, kāds ir šo ieguldījumu ienesīgums, ļaujot \"Delfi Bizness\" lasītājiem sekot līdzi ieguldīšanas procesam, kā arī novērtēt, cik veiksmīgas bijušas investīcijas. Visus raidījumus  atradīsi šeit.", "link": "https://www.delfi.lv/bizness/37293360/bankas_un_finanses/53710835/nakotnes-kapitals-ka-gudri-novertet-un-salidzinat-akciju-cenu"},
{"title": "Vai un kad jāsāk domāt par kredītu likmju pieaugumu?", "category": "Finanses", "body": "Iepriekšējā publikācijā portāls \" Delfi Bizness \" jau rakstīja, ka  centrālās bankas pasaulē aizvien biežāk runā par monetāro aktivitāšu piebremzēšanu , taču sākotnēji tas galvenokārt būs saistīts ar naudas iepludināšanas apjomu samazināšanu. Eksperti prognozē, ka nākamajā pusgadā likmes aizdevumiem mājokļa iegādei joprojām ietekmēs Covid-19 pandēmijas nākamo viļņu apjoms un ilgums, un, situācijai attīstoties nelabvēlīgāk, var pasliktināties iepriekš izsniegto mājokļu aizdevumu kvalitāte un rasties augšupvērsti riski šā segmenta aizdevumu likmēm. Dažās pasaules valstīs centrālās bankas sākušas paaugstināt arī procentu likmes, kas ietekmē arī šo valstu kredītu maksājumus. Tādēļ skaidrojām, vai arī Latvijā iedzīvotājiem un uzņēmumiem jāsāk domāt par kredītu likmju pieaugumu vai vēl ir laiks atelpai, un cik liels šis pieaugums sākotnēji varētu būt. Latvijā vasaras sākumā bija vērojams iedzīvotāju un uzņēmēju ekonomiskā noskaņojuma uzlabojums, veicinot gan lielākus tēriņus, gan palielinot vēlmi aizņemties. Tautsaimniecības atveseļošanās un augstāka aktivitāte veicināja kredītiestāžu konkurenci un procentu likmju samazināšanos tajos kreditēšanas segmentos, kurus uzskatīja par relatīvi drošākiem, tomēr joprojām procentu likmes Latvijā saglabājas starp augstākajām un kredītu pieejamība starp zemākajām plašākā eirozonas skatījumā, liecina Latvijas Bankas (LB) apkopotā informācija.", "link": "https://www.delfi.lv/bizness/37293360/bankas_un_finanses/53700763/vai-un-kad-jasak-domat-par-kreditu-likmju-pieaugumu"},
{"title": "'Nākotnes kapitāls': Kāda veida akcijas izvēlēties augošas inflācijas apstākļos?", "category": "Finanses", "body": "Šobrīd aktuāla tēma pasaulē ir augošās cenas, tādēļ šajā raidījumā \"Nākotnes kapitāls\" tā dalībnieki spriež par inflācijas ietekmi uz akciju cenām, skaidro, vai ir nozīme, cik dārgi maksā akcija, lemjot par tās iegādi, kā arī izvērtē vairākus portfelī ietilpstošo uzņēmumu rādītājus, par kuriem runāja pagājušajā raidījumā. šeit Patlaban Konstantīna Kuzikova kapitāls sasniedzis 404,86 eiro, bet portfeļa ienesīgums ir +1,01%. Šajā periodā kopš ieguldījumu uzsākšanas veicies dažādi un portfeļa vērtība svārstījusies gan pozitīvā, gan negatīvā virzienā – brīžiem kapitāla vērtība bijusi lielāka par investēto summu, bet bija arī brīži, kad – mazāka, turklāt dažos brīžos izdevies pat pārsniegt \"Standard&Poor's 500\" indeksa pieaugumu, vērtē AS \"Delfi\" valdes priekšsēdētājs Konstantīns Kuzikovs. Savukārt neatkarīgo personīgo finanšu un investīciju eksperts Kaspars Peisenieks skaidro, ka tā ir daļa no investīciju procesa – ir reizes, kad var izdoties pārspēt indeksu, bet ir reizes, kad tas neizdodas. \"Mēs liekam likmes uz konkrētām akcijām, tādēļ rezultāts var atšķirties no vidējā indeksa izmaiņām,\" norāda eksperts. Patlaban ieguldījumi veikti 15 uzņēmumu akcijās, kas, pēc Peisenieka teiktā, ir optimāls skaits portfelī, jo, ja tajā būs iekļauts pārāk daudz akciju, tad investīciju platformā būs redzama tikai skaitļu virkne un būs grūti uztvert un izvērtēt tik lielu skaitu. Kā rīkoties tālāk? \" Delfi Bizness \" katru otrdienu piedāvā raidījuma \"Nākotnes kapitāls\" sēriju, kurā Konstantīns Kuzikovs kopā ar Kasparu Peisenieku spriež par to, kā pareizi investēt naudu, lai audzētu kapitālu, un veic reālas investīcijas, mēģinot sasniegt pēc iespējas augstāku ienesīgumu. Raidījumu var noskatīties tikai \"Delfi Bizness\" abonenti. Izvērtējot dažādu kompāniju akcijas un citas ieguldījumu iespējas, kā arī ietekmējošos faktorus, Konstantīns Kuzikovs divas reizes mēnesī investē 100 eiro (200 eiro ik mēnesi) no privātajiem līdzekļiem, tādējādi uzkrājot kapitālu, un pēc tam izvērtēs, kāds ir šo ieguldījumu ienesīgums, ļaujot \"Delfi Bizness\" lasītājiem sekot līdzi ieguldīšanas procesam, kā arī novērtēt, cik veiksmīgas bijušas investīcijas. Mērķis ir 10 gadu laikā nopelnīt aptuveni 35 tūkstošus eiro, prognozējot ap 8% lielu ienesīgumu gadā.", "link": "https://www.delfi.lv/bizness/37293360/bankas_un_finanses/53721069/nakotnes-kapitals-kada-veida-akcijas-izveleties-augosas-inflacijas-apstaklos"},
{"title": "Sadarboties ar Krievijas un Baltkrievijas tirgiem ir kļuvis gandrīz neiespējami, norāda 'Swedbank'", "category": "Finanses", "body": "Maksājumu nodrošināšana uz Krieviju un Baltkrieviju pašlaik ir ļoti augsta riska un arī dārgs pakalpojums, atzina Latvijas \" Swedbank \" valdes priekšsēdētājs Lauris Mencis. Atbilstoši sankciju paketēm, kuras pēc  Krievijas  iebrukuma Ukrainā ieviesa  Eiropas Savienība ,  ASV  un  Lielbritānija , bankām bija jāpārskata maksājumi, lai nebūtu iespējami darījumi ar sankciju sarakstos nonākušiem cilvēkiem, uzņēmumiem un korespondentbankām. \"Risks, lai nodrošinātu tādu pakalpojumu kā pārrobežu pārvedumi uz Krieviju un Baltkrieviju, faktiski kļuva neakceptējams. Faktiski visas lielās universālās bankas un ne tikai Latvijā šo pakalpojumu pakāpeniski slēdza, un šobrīd tas ir nišas, ļoti augsta riska un arī dārgs pakalpojums,\" sacīja Mencis. Viņš pauda, ka pat noliekot malā morāles un ētikas aspektu, arī tīri tehniski un juridiski sadarboties ar Krievijas un  Baltkrievijas  tirgiem ir kļuvis teju vai neiespējami. Ir arī vienprātība, ka valsts nekādā veidā neatbalstīs un nepalīdzēs risināt problēmas, ja kāds uzņēmējs, apzinoties šo ļoti augsto risku un turpinot darboties šajās valstīs, nonāks kaut kādās problēmsituācijās. \"Vienlaikus lielākā daļa uzņēmēju ir gatavi pielāgoties, un saprotot to, ka šie tirgi aizveras, meklē izejvielas un alternatīvas citur. Savukārt tiem, kuri šajās valstīs kaut ko tirgoja, bija jāizvērtē, vai tagadējie riski atbilst ekonomiskajam labumam, ko var iegūt pretī. Situācijas ir dažādas un arī lēmumi ir dažādi. Turklāt šīs izmaiņas nebūt nav beigušās. Sankcijas var pieņemt vienā dienā, bet, ja uzņēmumam ir jāslēdz vai jāpārdod ražotne, jāpabeidz iesāktie darījumi, tad tas prasa laiku,\" situāciju ar bankas klientiem, kuri sadarbojās ar Krieviju un Baltkrieviju, raksturoja Mencis. Tajā pašā laikā viņš uzsvēra, ka kopumā Latvijas ekonomikā tas nenozīmē būtiskas izmaiņas. \"Latvijas ekonomika jau no 2014.gada bija sākusi pārorientāciju no šiem uz citiem tirgiem. Arī mēs no bankas puses darbību šajos tirgos vērtējām kā risku arī pirms kara sākuma. Tādēļ karš bija traģisks katalizators, bet, izņemot enerģētikas nozari, tas neradīja kādu fundamentāli jaunu pavērsienu Latvijas ekonomikas virzībā,\" norādīja Latvijas \"Swedbank\" vadītājs. Jautāts, vai \"Swedbank\" ir nācies iesaldēt sankcijām pakļautu uzņēmumu vai personu aktīvus, Mencis atbildēja, ka, ņemot vērā naudas atmazgāšanas novēršanas prasības un Latvijas finanšu sektora \"kapitālo remontu\", bankas jau agrāk pārskatīja klientu portfeļus, tādēļ tagad iesaldēto aktīvu gadījumi ir uz vienas rokas pirkstiem saskaitāmi. Pēc aktīvu apmēra \"Swedbank\" ir lielākā banka Latvijā.", "link": "https://www.delfi.lv/bizness/37293360/bankas_un_finanses/54620908/sadarboties-ar-krievijas-un-baltkrievijas-tirgiem-ir-kluvis-gandriz-neiespejami-norada-swedbank"},
{"title": "'Swedbank Latvija' peļņa pirmajā pusgadā sasniegusi 49 miljonus eiro", "category": "Finanses", "body": "\" Swedbank  Latvija\" peļņa pirmajā pusgadā ir sasniegusi 49 miljonus eiro. Pērn attiecīgajā periodā tā nopelnīja 42 miljonus eiro, liecina kredītiestādes sniegtā informācija. Peļņa ir palielinājusies, pateicoties ienākumu kāpumam un zemākiem izdevumiem kredītuzkrājumiem, informē bankā. Tīrie procentu ienākumi būtiski nav mainījušies. Kreditēšanas apjomi ir auguši par 3%, pateicoties mājsaimniecību kreditēšanas apjomu kāpumam. Depozītu apjoms ir pieaudzis par 7%. Neto ienākumi no komisijām ir pieauguši par 11%, galvenokārt pateicoties lielākiem ienākumiem no karšu maksājumiem un aktīvu pārvaldības. Izdevumi ir palielinājušies par 4%, lielākoties saistībā ar augstākām personāla izmaksām un ieguldījumiem digitālajos risinājumos. Kredītuzkrājumu izmaiņas šogad bija minimālas, pretstatā 6 miljoniem eiro pirmajos sešos mēnešos pērn. \"Otrajā ceturksnī turpinājās ekonomikas izaugsme, un bija vērojama augsta privātpersonu un uzņēmumu aktivitāte. Vairāk nekā dubultojies \"zaļās\" finansēšanas apjoms, kas liecina par lielāku sabiedrības interesi par ilgtspēju un enerģētiskās stabilitātes veicināšanu. Vienlaikus inflācijas palielināšanās, procentlikmju kāpums un ziemas sezonā gaidāmās grūtības enerģētikā sāk negatīvi atsaukties uz patērētāju noskaņojumu un rada sarežģītākus apstākļus uzņēmumiem, kā rezultātā turpmākā ekonomikas attīstība kļūst neskaidrāka. Tomēr, ņemot vērā samērā spēcīgos ekonomikas un finanšu pamatrādītājus un publisko ieguldījumu turpināšanos ekonomiskajā un sociālajā konverģencē ar ES, ilgāka termiņa prognozes Latvijas tautsaimniecībai ir cerīgas,\" pauž \"Swedbank\" vadītājs Latvijā Lauris Mencis. Biznesa aktivitāte otrajā ceturksnī ir bijusi joprojām spēcīga, neraugoties uz valdošo ģeopolitisko un makroekonomisko nenoteiktību un inflācijas palielināšanos. Hipotekārās kreditēšanas apjomi ir pieauguši, pateicoties tam, ka mājokļu sektorā ir turpinājusies augsta aktivitāte. Tā kā gan privātie, gan korporatīvie klienti aizvien vairāk iegulda ilgtspējīgās izvēlēs, videi draudzīgu automašīnu jaunās pārdošanas apmēri ir auguši par 69%, savukārt saules paneļu finansēšana un ieguldījumi daudzdzīvokļu namu renovācijā ir pieauguši četrkārtīgi salīdzinājumā ar iepriekšējo gadu. Kopējais privātpersonām jauno piešķirto kredītu apjoms ir audzis par 15% salīdzinājumā ar attiecīgo periodu pērn, savukārt uzņēmumiem piešķirtais finansējums gada izteiksmē ir palielinājies par 18%. Banka turpinājusi atbalstīt savus korporatīvos klientus, piešķirot finansējumu apgrozāmajiem līdzekļiem, informē Mencis. Klientu tēriņi šajā ceturksnī joprojām ir bijuši augsti, ko veicinājusi samērā zemā Covid-19 izplatība un atvaļinājumu sezonas sākšanās. Kamēr viena daļa klientu savus uzkrājumus ir ieguldījusi energoefektivitātes uzlabošanā, citi ir palielinājuši iemaksas savos pensiju uzkrājumos. 3. pensiju līmenim ir vērojams spēcīgs pieaugums – gada laikā uzkrājumus pensijai sākot veidot vairāk nekā 17000 jauniem klientiem. Turpinās sankciju ievērošanas kontroles pastiprināšanās. Lai samazinātu sankciju pārkāpumu risku, \"Swedbank\" pārtrauca maksājumu izpildi uz Krieviju un Baltkrieviju un no tām, kā vienīgos pieļaujamos izņēmumus atstājot maksājumus sociālajām un humanitārajām vajadzībām un maksājumus, kas veikti valsts interesēs.", "link": "https://www.delfi.lv/bizness/37293360/bankas_un_finanses/54559222/swedbank-latvija-pelna-pirmaja-pusgada-sasniegusi-49-miljonus-eiro"},
{"title": "'Nākotnes kapitāls': Kas jāņem vērā, izvērtējot akciju un sektoru sadalījumu portfelī?", "category": "Finanses", "body": "Pagājušas divas nedēļas kopš AS \"Delfi\" vadītājs Konstantīns Kuzikovs veica iepriekšējās investīcijas, un šajā laikā portfelis uzrāda pozitīvu dinamiku. Šādas izmaiņas ir normālas, un sava nozīme ir arī valūtas kursa izmaiņām, skaidro investīciju eksperts Kaspars Peisenieks. Iepriekšējo raidījuma sēriju vari noskatīties  šeit . \" Delfi Bizness \" katru otrdienu piedāvā jaunu raidījuma \"Nākotnes kapitāls\" sēriju, kurā AS \"Delfi\" valdes priekšsēdētājs Konstantīns Kuzikovs kopā ar neatkarīgo personīgo finanšu un investīciju ekspertu Kasparu Peisenieku spriež par to, kā pareizi investēt naudu, lai audzētu kapitālu, un veic reālas investīcijas, mēģinot sasniegt pēc iespējas augstāku ienesīgumu. Raidījumu var noskatīties tikai \"Delfi Bizness\" abonenti. Izvērtējot dažādu kompāniju akcijas un citas ieguldījumu iespējas, kā arī ietekmējošos faktorus, Konstantīns Kuzikovs divas reizes mēnesī investē 100 eiro (200 eiro ik mēnesi) no privātajiem līdzekļiem, tādējādi uzkrājot kapitālu, un pēc tam izvērtēs, kāds ir šo ieguldījumu ienesīgums, ļaujot \"Delfi Bizness\" lasītājiem sekot līdzi ieguldīšanas procesam, kā arī novērtēt, cik veiksmīgas bijušas investīcijas.", "link": "https://www.delfi.lv/bizness/37293360/bankas_un_finanses/53672229/nakotnes-kapitals-kas-janem-vera-izvertejot-akciju-un-sektoru-sadalijumu-portfeli"},
{"title": "'Signet Bank' Latvijā saskata vēl dažas bankas, ar kurām varētu runāt par apvienošanos", "category": "Finanses", "body": "Latvijas tirgū ir vēl dažas bankas, ar kurām \" Signet Bank \" akcionāri perspektīvā varētu runāt par apvienošanos, sacīja \"Signet Bank\" valdes priekšsēdētājs  Roberts Idelsons . \"Jau zināmu laiku bez organiskas izaugsmes tiek vērtētas arī kāda cita tirgus dalībnieka iegādes iespējas. Mēs esam vērtējuši ne tikai \" Expobank \", un nākotnē mēs saskatām konsolidācijas potenciālu,\" pauda Idelsons. Savukārt apvienošanos ar \"Expobank\", par kuras iegādi \"Signet Bank\" paziņoja februāra vidū, ir mērķis noslēgt līdz rudenim. Pēc apvienošanās bankas aktīvu apmērs būs aptuveni 420 miljoni eiro. \"Pašlaik līdz apvienošanas pabeigšanai ir palikuši daži mēneši, un jau samērā drīz mēs visi atradīsimies vienā ēkā, kas integrāciju paātrinās. Turklāt šis nav tik sarežģīts apvienošanās darījums, kāds bija, piemēram, apvienojoties \" Nordea \" un \" DNB  Bank\", kuras bija lielas un komplicētas iestādes. Mūsu situācija ir daudz vienkāršāka, un tādēļ arī šis darījums notika, jo mēs saskatījām labu veidu, kā audzēt savu biznesu. Turklāt krīzes situācija visu vēl vairāk mobilizē, un tādēļ process pat varētu notikt ātrāk, nekā plānots,\" sacīja Idelsons. Jautāts, kādēļ tika pieņemts lēmums iegādāties visu banku, nevis, piemēram, noteiktu bankas aktīvu portfeli, Idelsons norādīja, ka \"Expobank\" īpašnieks vēlējās pārdot visu banku, lai varētu atstāt tirgu. Tāpat arī \"Signet Bank\" apvienošanā saskatīja pozitīvas lietas, jo, apvienojot abu banku infrastruktūru un kolektīvus, tiek iegūts sinerģijas efekts. \"Latvijas banku sektorā ir četri lielākie spēlētāji, tad seko \"Rietumu banka\" un \"BluOr Bank\" (iepriekš \" BlueOrange  Bank\"), kas arī ir pietiekami lielas. Tālāk seko nelielu banku grupa, lielākā no kurām pašlaik ir \"Signet Bank\". Pilnīgi skaidrs, ka šajā nelielo banku galā vajadzīga konsolidācija, jo šāds izmērs nav pietiekams, lai atpelnītu augošos administratīvos izdevumus, kas mūsdienās nepieciešami, lai uzturētu banku darbību. Tāpat nebūt visām bankām nesokas viegli ar biznesa modeļa maiņu pēc 2018.gada. Tādēļ mēs redzam, ka ir potenciāls tālākai konsolidācijai, un mēs viennozīmīgi esam ieinteresēti un spējīgi šo konsolidāciju veicināt,\" uzsvēra Idelsons. Viņš norādīja, ka Latvijas banku sektoram pēc 2018.gada, kad sākās \" ABLV Bank \" likvidācija un finanšu sistēmas \"kapitālais remonts\", ir jāiziet cauri noteiktam evolūcijas periodam. \"Ir [tirgus] dalībnieki, kuri jaunajās realitātēs neredz perspektīvu, šo tirgu grib atstāt, un es domāju, ka \" Rigensis Bank \" nebūs vienīgā banka, kura pieņems šādu lēmumu. No otras puses ir arī jauni censoņi. Realitāte gan ir tāda, ka pārmaiņas notiek salīdzinoši lēni. Bankas ir ļoti regulētas iestādes, tādēļ procesi nenotiek tik dinamiski kā citos sektoros. Tādēļ, ja mēs runājam par būtiskām izmaiņām sektorā, tad tie ir pieci līdz desmit gadi, kuros to var sagaidīt. Pēc manām domām, pēc desmit gadiem Latvijā būs daudz mazāk banku un būs arī dažas jaunas bankas vai arī būs nomainījušies kādu banku akcionāri,\" prognozēja Idelsons. Viņš pauda, ka arī pēc apvienošanās ar \"Expobank\", \"Signet Bank\" galvenais darbības virziens joprojām būs saistīts ar Latvijas uzņēmēju un tiem piederošo vidēja izmēra uzņēmumu apkalpošanu. \"Mēs esam alternatīva lielajām un, iespējams, nedaudz birokrātiskajām bankām, jo esam dinamiskāki un piedāvājam plašāku pakalpojumu spektru tieši finansējuma piesaistē. Pēdējos gados mēs esam sasnieguši labus rezultātus, organizējot obligāciju emisijas, un kapitāla tirgus virziens viennozīmīgi ir mūsu prioritāte. Mēs šajā segmentā joprojām redzam diezgan lielu potenciālu. (..) Tāpēc arī bez citu banku iegādes esam spējīgi patstāvīgi augt,\" sacīja Idelsons. Viņš norādīja, ka pērn \"Signet Bank\" organizēja obligāciju emisijas vairāk nekā 150 miljonu eiro apjomā, bet kopā klientiem ir piesaistīts finansējums 200 miljonu eiro apmērā. \"Signet Bank\" dibināta 1992.gadā ar nosaukumu \"Latvijas Biznesa banka\". 2013.gada jūlijā banka mainīja nosaukumu pret \"Bank M2M Europe\", savukārt 2017.gada septembrī, kad par bankas vairākuma akcionāriem kļuva Latvijas un starptautisku investoru grupa, kurā ietilpst \"Hansalink\", \"Fin.lv\" un \"Signet Acquisition III\", banka pārtapa par \"Signet Bank\". 2021.gada beigās \"Signet Bank\" aktīvi bija 354,731 miljona eiro apmērā, bet bankas auditētie zaudējumi bija 316 000 eiro apmērā. Savukārt par \"Expobank\" vienīgo īpašnieku 2012.gada februārī kļuva  Krievijas  uzņēmējs Igors Kims, kurš iepriekš bija arī bankas līdzšinējā īpašnieka \"MDM Bank\" akcionārs. 2012.gada 28.aprīlī \"LTB Bank\" mainīja nosaukumu pret \"Expobank\". Banka izveidota 1991.gadā ar nosaukumu \"Tirdzniecības banka\", bet vēlāk tā strādāja ar nosaukumiem \"Latvijas tirdzniecības komercbanka\" un \"Latvijas tirdzniecības banka\". \"Expobank\" aktīvi, pēc auditētajiem datiem, 2021.gada beigās bija 78,629 miljonu eiro apmērā. Banka pērn strādāja ar zaudējumiem 2,113 miljonu eiro apmērā. Pēc aktīvu apmēra 2021.gada beigās \"Signet Bank\" bija astotā lielākā banka Latvijā, bet \"Expobank\" pēc aktīvu apmēra bija mazākā banka Latvijā.", "link": "https://www.delfi.lv/bizness/37293360/bankas_un_finanses/54211296/signet-bank-latvija-saskata-vel-dazas-bankas-ar-kuram-varetu-runat-par-apvienosanos"},
{"title": "'BluOr Bank' uzsāk publisko obligāciju piedāvājumu 7 miljonu eiro apmērā", "category": "Finanses", "body": "\" BluOr Bank \" uzsākusi nenodrošināto subordinēto obligāciju pirmā laidiena sākotnējo publisko piedāvājumu Latvijas, Igaunijas un Lietuvas investoriem, kas ilgs no šī gada 16. maija līdz 27. maijam, informē bankas pārstāvji. \"BluOr Bank\" plāno emitēt pirmo 7 gadu nenodrošināto subordinēto obligāciju laidienu līdz 7 miljoniem eiro. Vienas obligācijas nominālvērtība ir 1000 eiro. Obligāciju dzēšanas termiņš ir 7 gadi, un procentu likme - 7% gadā. Procentu maksājumi par obligācijām tiks veikti reizi trijos mēnešos. Obligācijas tiek publiski piedāvātas investoriem Latvijā, Igaunijā un Lietuvā, kā arī papildus piedāvājumā varēs piedalīties institucionālie un privātie investori no atsevišķi izvēlētām Eiropas Ekonomikas zonas dalībvalstīm, ievērojot obligāciju emisijas pamatprospektā noteikto. Obligācijas ir paredzēts kotēt \" Nasdaq Riga \" Baltijas parāda vērtspapīru sarakstā. Uzreiz pēc tirdzniecības uzsākšanas \"Nasdaq Riga\" subordinētas obligācijas varēs brīvi pirkt un pārdot regulētājā tirgū. Obligāciju emisijas rezultātā iegūtie līdzekļi tiks izmantoti bankas kapitāla stiprināšanai, kas, savukārt, ļaus sekmīgāk attīstīt bankas pakalpojumus – vecināt kreditēšanu, piesaistīt depozītus un stiprināt pozīcijas tirgū, sekmējot valsts tautsaimniecības izaugsmi un stiprinot vietējos uzņēmumus. \"\"BluOr banka\" Latvijas tirgū aktīvi kreditē uzņēmumus, tāpēc papildus naudas resursu piesaiste ir viens no bankas izaugsmes priekšnosacījumiem, kas dod iespēju izsniegt arvien vairāk kredītu,\" atzīmē Dmitrijs Latiševs, \"BluOr Bank\" galvenais izpilddirektors. \"Jo vairāk ir brīvu līdzekļu, jo vairāk kredītu uzņēmējiem varam izsniegt uz iespējami izdevīgākiem noteikumiem, tādējādi ievērojami paplašinot kreditēšanas iespējas arī mazajiem un vidējiem uzņēmumiem,\" piebilst Latiševs. \"BluOr Bank\" obligācijas ir sarežģīts finanšu instruments un nav piemērots visiem ieguldītājiem. Pirms investēšanas ikviens interesents tiek aicināts rūpīgi iepazīsties ar emisijas prospektu, lai uzzinātu par iespējamiem riskiem un ieguvumiem, skaidro bankas pārstāvji. 2022. gada 10. maijā Latvijas Finanšu un kapitāla tirgus komisija apstiprināja \"BluOr Bank\" nenodrošināto subordinēto obligāciju programmas pamatprospektu. Bankas subordinēto obligāciju programmas kopējais apjoms nominālvērtībā ir līdz 15 miljoniem eiro.", "link": "https://www.delfi.lv/bizness/37293360/bankas_un_finanses/54338220/bluor-bank-uzsak-publisko-obligaciju-piedavajumu-7-miljonu-eiro-apmera"},
{"title": "'Baltic International Bank' vēlas piesaistīt jaunus stratēģiskos partnerus", "category": "Finanses", "body": "\" Baltic International Bank \" vēlas piesaistīt jaunus stratēģiskos partnerus un nav izslēgts, ka tādēļ bankas kapitāls varētu pieaugt divas reizes, intervijā sacīja bankas valdes priekšsēdētājs Viktors Bolbats. \"Bankas dibinātājiem un akcionāriem ir skaidrs nodoms attīstīt banku, lai tās ieguldījums Latvijas ekonomikā ir arvien lielāks. Piesaistot jaunus stratēģiskus partnerus, var tikt veikta arī jauna akciju emisija. Tādēļ es teikšu, ka tas tik daudz nav pat naudas jautājums, jo bankas rādītāji ļauj strādāt, kā mēs vēlamies jau šodien, tas vairāk ir attīstības vīzijas jautājums,\" pauda Bolbats. Šogad \"Baltic International Bank\" jau ir palielinājusi pamatkapitālu par 2,7 miljoniem eiro. Bolbats skaidroja, ka bankas jaunie akcionāri ir Latvijas pilsoņi, kuri ilgus gadus bija subordinētā kapitāla turētāji. Tagad viņi ar šo subordinēto kapitālu apmaksāja bankas jaunizlaistajās akcijās. \"Minētais 2,7 miljonu eiro ieguldījums ir tikai viens no pasākumiem, kas jau mums ir devis vēlamo rezultātu. Bankas kapitāla rādītāji atbilst  Finanšu un kapitāla tirgus komisijas  normatīviem un ļauj mums pievērsties jaunajiem stratēģiskajiem virzieniem - izsniegt kredītus un izveidot jaunus riska kapitāla aktīvus, proti, aizdot un investēt naudu. Būtiski, ka tas ir iespējams jau tagad,\" sacīja bankas vadītājs. Vienlaikus viņš norādīja, ka Covid-19 izraisītā krīze ir ieviesusi korekcijas arī bankas plānos par stratēģisko partneru piesaisti. \"Mums ir bijušas tikšanās un konsultācijas plašā ģeogrāfiskā reģionā no Frankfurtes līdz Vašingtonai. Par to, kad tieši šādu partneru piesaiste notiks, ņemot vērā apstākļus, ir grūti pateikt. Piedodiet par banālu atbildi, bet Covid-19 ir ieviesis savas korekcijas arī šajā jautājumā,\" atzina Bolbats. Viņš stāstīja, ka banka regulāri saņem arī piedāvājumus piedalīties bankas kapitālā no sadarbības partneriem un klientiem. Neraugoties uz to, ir plāns par stratēģisku partneru piesaisti, kuri bankas kapitālu varētu palielināt būtiski. \"Turklāt jautājums nav tikai par ieguldījumiem bankas kapitālā un naudu, bet arī par viņu bankas attīstības vīziju un to, ka viņi var sekmēt bankas attīstību gan Latvijā, gan ārvalstīs,\" uzsvēra Bolbats. Savukārt jautāts, vai \"Baltic International Bank\" būtu interese par kādas citas Latvijas bankas, kura kādreiz apkalpoja nerezidentu klientus, iegādi, Bolbats atbildēja: \"Mūsu interese ir atbalstīt Latvijas uzņēmējus, nodrošināt darba vietas un turpināt projektus. Tas ir mūsu virsmērķis. Veids, kā šo mērķi sasniegt, jau ir rīks. Mēs esam privāta banka un izskatām visas iespējas, kā sasniegt mūsu virsmērķi.\" \"Baltic International Bank\" apmaksātais pamatkapitāls, pēc bankā vēstītā, sasniedzis 36,399 miljonus eiro. Jau vēstīts, ka \"Baltic International Bank\" auditētie zaudējumi pagājušajā gadā bija 3,161 miljona eiro apmērā, kas ir par 62,1% vairāk nekā gadu iepriekš. Pēc aktīvu apmēra \"Baltic International Bank\" pagājušā gada beigās bija desmitā lielākā banka Latvijā. Tās lielākie akcionāri ir  Valērijs Belokoņs  (62,08%) un Vilorijs Belokoņs (32,99%).", "link": "https://www.delfi.lv/bizness/37293360/bankas_un_finanses/52084181/baltic-international-bank-velas-piesaistit-jaunus-strategiskos-partnerus"},
{"title": "Bondaram piederošais īpašums Ainažu pagastā izsolē pārdots par 15 400 eiro", "category": "Finanses", "body": "Likvidējamās \"Latvijas krājbankas\" bijušajam valdes loceklim, pašreizējam  Saeimas  Budžeta un finanšu (nodokļu) komisijas priekšsēdētājam Mārtiņam Bondaram (AP) piederošā viena ceturtā domājamā daļa no nekustamā īpašuma \"Tīrmeži\", Ainažu pagastā,  Salacgrīvas  novadā, izsolē pārdota par 15 400 eiro, liecina informācija elektronisko izsoļu vietnē \"izsoles.ta.gov.lv\". Zvērināta tiesu izpildītāja Ineta Kaktiņa pirmajā izsolē pārdeva Bondaram piederošo vienu ceturto domājamo daļu no nekustamā īpašuma \"Tīrmeži\", Ainažu pagastā, Salacgrīvas novadā. Viss nekustamais īpašums sastāv no zemesgabala ar kopējo platību seši hektāri, dzīvojamās mājas un trim palīgēkām. Piedzinējs ir \"Latvijas krājbanka\". Nekustamā īpašuma novērtējums un izsoles sākumcena bija 5800 eiro. Izsoles solis bija 300 eiro. Izsoles cena nav apliekama ar pievienotās vērtības nodokli. Izsole noslēdzās 21.oktobrī plkst.13. Jau ziņots, ka Rīgas pilsētas Vidzemes priekšpilsētas tiesa 2017.gada jūnijā nosprieda solidāri piedzīt 15 miljonus eiro no septiņiem \"Latvijas krājbankas\" bijušajiem valdes locekļiem, kuri bez pietiekama saimnieciska pamatojuma esot izsnieguši vairākus aizdevumus Seišelu salās un Kiprā reģistrētām komercsabiedrībām un pārņēmuši to nodrošinājumus. Pirmās instances tiesas spriedums tika pārsūdzēts, un lieta nonāca Rīgas apgabaltiesā, kas atstāja spēkā pirmās instances tiesas spriedumu. Senāta Civillietu departaments 2020.gada aprīļa beigās atteicās ierosināt kasācijas tiesvedību par  Rīgas apgabaltiesas  spriedumu, ar kuru apmierināta administratora \" KPMG Baltics \" prasība pret bijušajiem Latvijas krājbankas valdes locekļiem par 15 366 981 eiro solidāru piedziņu. Līdz ar to Rīgas apgabaltiesas spriedums ir stājies spēkā. Lietā kā atbildētāji ir septiņi likvidējamās \"Latvijas krājbankas\" bijušie valdes locekļi -  Ivars Priedītis , Bondars, Dzintars Pelcbergs, Mārtiņš Zalāns, Andrejs Surmačs, Ilze Bagatska un Ovčiņņikova. \"TV3\" ziņas pērn janvārī vēstīja, ka tiesa ir apķīlājusi Bondara īpašumus un bankas kontus, lai varētu no viņa piedzīt zaudējumus šajā lietā. Bondars tiesas procesu par līdzekļu piedziņu saistībā ar \"Latvijas krājbankas\" izsniegtajiem kredītiem iepriekš nodēvēja par politisku vēršanos pret viņu. Tāpat vēstīts, ka 2011.gada nogalē \"Latvijas krājbankā\" tika konstatēts ap 100 miljonu latu (aptuveni 142 miljonu eiro) līdzekļu iztrūkums, bet jau tā paša gada 23.decembrī Rīgas apgabaltiesa \"Latvijas krājbanku\" pasludināja par maksātnespējīgu. Ņemot vērā līdzekļu iztrūkumu, Finanšu un kapitāla tirgus komisijas padome nolēma apturēt visu \"Latvijas krājbankas\" finanšu pakalpojumu sniegšanu. \"Latvijas krājbankas\" kriminālprocesā aizdomās par piesavināšanos lielā apmērā tika turēts bijušais bankas prezidents Priedītis, bankas līdzīpašnieks  Vladimirs Antonovs , kā arī bijušie bankas valdes locekļi Pelcbergs un Zalāns. Šajā kriminālprocesā izmeklētāji 2011.gadā aizturēja arī Ovčiņņikovu.", "link": "https://www.delfi.lv/bizness/37293360/bankas_un_finanses/52583371/bondaram-piederosais-ipasums-ainazu-pagasta-izsole-pardots-par-15-400-eiro"},
{"title": "Vēl trīs uzņēmumi ar ES fondu atbalstu piesaistīs finansējumu kapitāla tirgos", "category": "Finanses", "body": "Eiropas Savienības  (ES) fondu programmā mazo un vidējo komersantu akciju un obligāciju emisijai projektu atlases noslēdzošajā ceturtajā kārtā saņemti trīs uzņēmumu iesniegumi, informēja Centrālās finanšu un līgumu aģentūras (CFLA) pārstāvji. Uzņēmumu iesniegumi vēl tiks izvērtēti, tāpēc to nosaukumi netiek atklāti, skaidroja CFLA pārstāvji. Izvērtēšanu plānots pabeigt līdz jūlija beigām, pēc tam ar uzņēmumiem, kuri atbilst kritērijiem, CFLA slēgs līgumus par finansējuma piešķiršanu. Atbalsta pretendenti pārstāv pakalpojumu un tirdzniecības nozari. Pieejamais ES fondu atbalsts ir pietiekams, lai varētu atbalstīt ieceres, ja tās atbildīs programmas nosacījumiem, norāda CFLA pārstāvji. Visos projektu iesniegumos plānota akciju emisija un prasītais finansējums - 296 250 eiro - ir 79% no atlikušā ES fondu atbalsta 375 375 eiro apmērā. ES fondu atbalsta programmas ietvaros mazie un vidējie uzņēmumi sekmīgai akciju vai parāda vērtspapīru emisijai biržā saņems līdzfinansējumu līdz 50% apmērā no kopējām sagatavošanās izmaksām. Atbalsts komersantiem tiks sniegts granta veidā, nepārsniedzot 100 000 eiro akciju emisijas gadījumā un 20 000 eiro parāda vērtspapīru emisijas gadījumā. Programmas ietvaros atbalsta saņēmējiem būs jānodrošina sekmīga akciju vai parāda vērtspapīru iekļaušana biržas \" Nasdaq Riga \" regulētajā tirgū vai biržas alternatīvajā tirgū \"First North\" ne vēlāk kā divu gadu laikā no līguma ar CFLA par projekta īstenošanu noslēgšanas. Par sekmīgu akciju emisiju uzskata akciju emisiju vismaz 500 000 eiro apmērā. Trijās līdz šim izsludinātajās projektu atlasēs lielākā interese bija par akciju emisiju - pirmajā kārtā CFLA saņēma astoņus projektu iesniegumus šī mērķa īstenošanai un vienu - obligāciju emisijai. Otrajā kārtā saņemti pieci iesniegumi, četri no tiem par akciju, viens - par obligāciju emisiju. Trešajā kārtā akciju emisijai pieteicās seši uzņēmumi. Četri uzņēmumi šobrīd īsteno projektus, kurus plānots pabeigt līdz 2023.gadam. Programmas īstenošanai kopumā paredzēts miljons eiro no Eiropas Reģionālās attīstības fonda ( ERAF ), tostarp indikatīvi 0,8 miljoni eiro akciju emisijas atbalstam un 0,2 miljoni eiro parāda vērtspapīru atbalstam. ES fondu atbalsts uzņēmējiem finansējuma piesaistei kapitāla tirgos paredzēts pasākuma \"Atbalsts mazo, vidējo komersantu finansējuma piesaistei kapitāla tirgos\" ietvaros.", "link": "https://www.delfi.lv/bizness/37293360/bankas_un_finanses/54325326/vel-tris-uznemumi-ar-es-fondu-atbalstu-piesaistis-finansejumu-kapitala-tirgos"},
{"title": "Pirmajā pusgadā ar zaudējumiem Latvijā strādājušas četras bankas", "category": "Finanses", "body": "Latvijā šogad pirmajā pusgadā ar zaudējumiem strādājušas četras bankas, tostarp lielākie zaudējumi bija bankai \" Citadele \", liecina Finanšu nozares asociācijas apkopotie dati. 2020. gada pirmajā pusgadā bankas \"Citadele\" zaudējumi bija 30,321 miljona eiro apmērā pretstatā peļņai gadu iepriekš. Tāpat ar zaudējumiem šogad pirmajos sešos mēnešos strādājušas \"Industra Bank\", \"PrivatBank\" un \"Expobank\". \"Industra Bank\" zaudējumi šogad pirmajā pusgadā bija 2,879 miljonu eiro apmērā pretstatā peļņai gadu iepriekš, \"PrivatBank\" zaudējumi veidoja 2,833 miljonus eiro, kas ir četras reizes vairāk nekā 2019. gada pirmajā pusgadā, bet \"Expobank\" zaudējumi pieauguši par 22,3%, sasniedzot 674 800 eiro. Vienlaikus lielākā peļņa 2020. gada pirmajā pusgadā starp Latvijas bankām bija \" Swedbank \" - šogad pirmajā pusgadā \"Swedbank\" peļņa bija 44,254 miljoni eiro, kas ir par 26,4% mazāk nekā 2019. gada pirmajā pusgadā. Seko \" SEB  banka\", kuras peļņa šogad pirmajā pusgadā bija 13,582 miljoni eiro, kas ir par 43,4% mazāk nekā 2019.gada attiecīgajā periodā. Asociācijas datos nav uzrādīti \"Rietumu bankas\", kura nav asociācijas biedrs, dati, taču, pēc bankas publiskotās informācijas, \"Rietumu bankas\" peļņa šogad pirmajā pusgadā bija 9,7 miljoni eiro, kas ir par 35,8% mazāk nekā 2019.gada pirmajā pusgadā, tādējādi pēc gūtās peļņas apmēra ierindojot \"Rietumu banku\" trešajā pozīcijā. Tāpat asociācijas dati liecina, ka \"Rigensis Bank\" peļņa šogad pirmajā pusgadā bija 3,809 miljoni eiro, kas ir par 48,8% vairāk nekā gadu iepriekš, bet \"LPB Bank\" peļņa bija 2,466 miljoni eiro, kas ir kritums par 20,6%. Vienlaikus \"Signet Bank\" peļņa šogad pirmajā pusgadā bija 906 700 eiro, kas ir pieaugums 5,6 reizes salīdzinājumā ar pagājušā gada pirmo pusgadu, \"Reģionālās investīciju bankas\" peļņa bija 730 900 eiro, kas ir samazinājums 2,7 reizes, \" BlueOrange  Bank\" peļņa bija 558 100 eiro, kas ir kritums 7,7 reizes, bet \" Baltic International Bank \" peļņa bija 273 600 eiro, kas ir par 7,3% mazāk. Asociācijā neinformē par tās biedru \"OP Corporate Bank\" filiāles Latvijā darbības rezultātiem, kā arī par \" Luminor Bank \" Latvijas filiāles rezultātiem. Kopumā Latvijas banku sektors 2020. gada pirmajā pusgadā strādājis ar peļņu 47,324 miljonu eiro apmērā, kas ir par 62,8% mazāk nekā gadu iepriekš.", "link": "https://www.delfi.lv/bizness/37293360/bankas_un_finanses/52439525/pirmaja-pusgada-ar-zaudejumiem-latvija-stradajusas-cetras-bankas"},
{"title": "Pirmajā pusgadā Latvijas banku sektora peļņa sarukusi līdz 40 miljoniem eiro", "category": "Finanses", "body": "2020. gada pirmajā pusgadā banku sektors kopumā darbojies ar peļņu. Tomēr, salīdzinot ar iepriekšējo periodu, tā ir samazinājusies, jo bankas preventīvi veidoja uzkrājumus, prognozējot Covid-19 pandēmijas potenciālo negatīvo ietekmi, informē  Finanšu un kapitāla tirgus komisija  ( FKTK ). Kopumā Latvijas banku sektors rāda noturību pret Covid-19 izraisīto šoku ekonomikā. Covid-19 negatīvā ietekme, pateicoties valsts atbalsta pasākumiem (moratoriji un galvojumu programmas), pilnībā vēl nav novērojama, tomēr nenoteiktība saglabājas augsta, un nevar izslēgt kredītportfeļa kvalitātes pasliktināšanos nākotnē. 2020. gada otrā ceturkšņa beigās moratorijs bija piemērots 11 554 kredītiem par kopējo summu 1168 milj. eiro, t.i. 8,87% no kopējā kredītiestāžu kredītportfeļa apjoma. No visiem moratorijā esošiem kredītiem 67% ir juridisko personu kredīti (pēc kredītu apjoma) un 33% fizisko personu kredīti. Kā arī 33 kredīti līdz 2020. gada otrā ceturkšņa beigām bija saņēmuši \" Altum \" garantiju saistībā ar Covid-19 krīzes atbalstu uzņēmumiem. To kopējais apjoms bija 43 milj. eiro. Pamatdarbības ienākumi pirmajā pusgadā, salīdzinot ar iepriekšējā gada atbilstošo periodu, Latvijas bankās samazinājās par 11%. To galvenokārt ietekmēja aktīvu cenu korekcijas finanšu tirgos, kā arī biznesa apjomu sarukums Covid-19 radītās nenoteiktības ietekmē. Tās rezultātā ievērojami samazinājās banku gūtā peļņa no finanšu instrumentu darījumiem un valūtas kursa svārstībām (par 30 milj. jeb 88%). Kopumā 2020. gada pirmajā pusgadā Latvijas banku sektors darbojās ar peļņu 40,3 milj. eiro apmērā, t.i. par 70% mazāk nekā iepriekšējā gada atbilstošajā periodā, kapitāla atdeves rādītājam (ROE) samazinoties no 9,5% 2019. gadā līdz 3,2%. Peļņu būtiski samazināja pirmajā pusgadā izveidotie uzkrājumi, izvērtējot Covid-19 pandēmijas potenciāli negatīvo ietekmi uz ekonomiskās attīstības perspektīvām, kā arī prognozējamo kredītu kvalitātes pasliktināšanos gada turpmākajos ceturkšņos. Iekšzemes kredītportfelis otrajā ceturksnī samazinājās par 0,5%, kur līdzīgi izsniegto kredītu apmēra samazinājuma tempi bija vērojami gan iekšzemes mājsaimniecībām (par 0,3%), gan iekšzemes nefinanšu sabiedrībām (par 0,4%). Kreditēšanas attīstību otrajā ceturksnī kopumā raksturoja būtiskas atšķirības starp tirgus dalībniekiem – ja atsevišķās kredītiestādēs iekšzemes klientiem izsniegtais kredītu apmērs būtiski nemainījās vai pat pieauga, tad daļā banku bija vērojams salīdzinoši straujš iekšzemes klientiem izsniegto kredītu apmēra samazinājums.  Gada pirmajā ceturksnī vairākas bankas, ņemot vērā  Eiropas Centrālās bankas  un FKTK aicinājumam atturēties no dividenžu izmaksas ar mērķi stiprināt kapitālu un turpināt kreditēšanu, lēma par iepriekšējo gadu nesadalītās peļņas iekļaušanu kapitālā, tādējādi būtiski uzlabojot kapitāla rādītājus un stiprinot zaudējumu absorbēšanas spēju. Attiecīgi gada pirmajā ceturksnī banku sektora vidējais kopējais kapitāla rādītājs palielinājās no 23,4% līdz 25,0%. Otrajā ceturksnī kapitāla rādītāji kopumā nedaudz samazinājās, bet saglabājās augstā līmenī (kopējais kapitāla rādītājs no 25,0% līdz 24,5%). Nebanku klientu noguldījumu apmērs saglabājas stabils. 2020. gada otrajā ceturksnī kopējais noguldījumu apmērs pieauga par 335,6 miljoniem eiro jeb 1,9%. Līdz ar augošo nenoteiktību par ekonomiskās attīstības perspektīvām un no tā izrietošu piesardzību iekšzemes mājsaimniecību noguldījumi turpināja pieaugt (+276,5 miljoni eiro jeb 3,6%), savukārt iekšzemes nefinanšu sabiedrību un centrālo valdību noguldījumi saruka attiecīgi par 163 miljoniem eiro jeb 3,3% un 56,7 miljoniem eiro jeb 10,6%.", "link": "https://www.delfi.lv/bizness/37293360/bankas_un_finanses/52487353/pirmaja-pusgada-latvijas-banku-sektora-pelna-sarukusi-lidz-40-miljoniem-eiro"},
{"title": "Aizdomīgos darījumus vēlas izvērtēt, aizvien mazāk iesaistot pašus banku klientus", "category": "Finanses", "body": "Banku un klientu sadarbība pēdējo gadu laikā uzlabojusies, mazinoties iepriekš striktajiem kredītiestāžu nosacījumiem un augot klientu izpratnei par to, kāda informācija bankai jāiesniedz laicīgi. Līdz ar to aizdomīgu darījumu skaits samazinājies, tomēr šajā jomā vēl daudz darāmā, atzīst banku nozares pārstāvji. Rakstā skaidrots, kas klientus izpētes jomā sagaida nākotnē; kādēļ pastāv iespēja, ka klientam netieši pašam nāksies maksāt par savu datu pārbaudi un vai gadījumā, ja banka pārtraukusi sadarbību ar klientu, atpakaļceļa vairs nav.", "link": "https://www.delfi.lv/bizness/37293360/bankas_un_finanses/53722927/aizdomigos-darijumus-velas-izvertet-aizvien-mazak-iesaistot-pasus-banku-klientus"},
{"title": "Latvijas Bankas vadošos amatos ieceļ Zariņu un Kāli", "category": "Finanses", "body": "Saeima  ceturtdien, 5. martā, par  Latvijas Bankas  prezidenta vietnieku apstiprināja Māri Kāli, bet par bankas padomes locekli - Zitu Zariņu. Latvijas Bankas prezidents Mārtiņš Kazāks sava vietnieka kandidatūru bija izvirzījis, jo šī gada 12. martā amata pilnvaras beigsies līdzšinējai bankas prezidenta vietniecei Zojai Razmusai, savukārt bankas padomes locekļa amata vakance ir brīva kopš pagājušā gada decembra. Kālis līdz šim pildīja Latvijas Bankas valdes priekšsēdētāja pienākumus, kā arī ir Latvijas Zvērinātu revidentu asociācijas biedrs. Viņam ir Latvijas Universitātē iegūts maģistra grāds ekonomikā. Savukārt Zariņa iepriekš ieņēma Valsts kontroles padomes locekles amatu, bija Revīzijas un metodoloģijas departamenta direktore, kā arī strādājusi Centrālajā finanšu un līgumu aģentūrā. Zariņa Latvijas Universitātē ir ieguvusi sociālo zinātņu maģistra grādu Eiropas studijās un bakalaura grādu ekonomikā, savukārt Rīgas Ekonomikas augstskolā - bakalaura grādu ekonomikā un biznesa administrācijā. Likums \"Par Latvijas Banku\" noteic, ka bankas prezidenta vietnieku un padomes locekļus pēc Latvijas Bankas prezidenta ierosinājuma amatā apstiprina Saeima un šo amatpersonu locekļu pilnvaru termiņš ir pieci gadi. Viena un tā pati persona šajos amatos varēs būt ne vairāk kā divus termiņus pēc kārtas.", "link": "https://www.delfi.lv/bizness/37293360/bankas_un_finanses/51939201/latvijas-bankas-vadosos-amatos-iecel-zarinu-un-kali"},
{"title": "'Swedbank' sākusi dzēst 2008. gada krīzes parādus", "category": "Finanses", "body": "Ņemot vērā izmaiņas Kredītiestāžu likumā, \" Swedbank \" ir uzsākusi 2008. gada krīzes neatrisināto parādu dzēšanu. Šis solis ļaus atbrīvoties no parāda tiem kredītņēmējiem, kuru īpašumi jau sen ir pārdoti, taču saistības palikušas. Šādi \"Swedbank\" turpina jau pastāvošo Sociālā izlīguma programmu, kuras ietvaros vairāk nekā 2000 klientu ir sakārtojuši savas pagātnes saistības. Sagaidāms, ka šajā noslēguma fāzē tiks palīdzēts pārējiem 3100 klientiem, kuriem banka plāno dzēst saistības vēl vismaz 110 miljonu eiro apmērā. Saeima vasarā atbalstīja grozījumus Kredītiestāžu likumā, kas ļauj kredītiestādēm vienpusēji dzēst privātpersonu hipotekāro kredītu parādus, kuri uzskatāmi par neatgūstamiem un tika ņemti līdz 2008. gada beigām nekustamā īpašuma iegādei. Vienlaikus Saeima atbalstīja arī grozījumus likumā \"Par iedzīvotāju ienākuma nodokli\", saskaņā ar kuriem šāda parāda dzēšana nerada ienākuma nodokļa nomaksas pienākumu parādniekam. Pamatojoties uz likumā noteiktajiem kritērijiem, \"Swedbank\" ir izstrādājusi saistību dzēšanas un samazināšanas politiku. Parādu dzēšana pilnā vai daļējā apmērā tiks piemērota tiem līgumiem, kas kā mājokļu kredīti tika ņemti laika posmā līdz 2008. gada 31. decembrim un nav atmaksāti 2008. gada ekonomiskās lejupslīdes dēļ. Šiem aizdevumiem ieķīlātais mājoklis ir pārdots, tomēr ar to nav bijis pietiekami, lai segtu visas atlikušās saistības. Tām personām, kurām šāds risinājums ir piemērojams, Swedbank nodrošinās iespēju dzēst atlikušās parādsaistības 90% vai pat 100% apmērā. \"Šīs likuma izmaiņas ir nozīmīgs solis, lai palīdzētu ekonomiskajā apritē atgriezt tos, kuri savulaik nonāca ēnu ekonomikas varā. Bankas 2008. gada krīzes parādus jau sen ir norakstījušas zaudējumos, tomēr tikai ar izmaiņām likumdošanā mums ir dota iespēja parādsaistības dzēst arī klientiem – lai saistības vairs nekarātos kā Damokla zobens virs tās sabiedrības daļas, kura objektīvu iemeslu dēļ nespēja tikt ar tām galā. Es aicinu visus godprātīgi izturēties pret savām vēsturiskajām saistībām,\" uzsver \"Swedbank Latvija\" valdes priekšsēdētājs Reinis Rubenis. Pilnā 100% apmērā saistības tiks dzēstas tām personām, kuras atbilst sociāli jutīgām sabiedrības grupām, piemēram, daudzbērnu ģimenēm, par maznodrošinātām vai trūcīgām atzītām personām u.tml. Tāpat pilna apmēra parādu norakstīšana attieksies uz personām, kuras līdz 2022. gada 31. decembrim būs sasniegušas pensijas vecumu, un tiem klientiem, kuri ir vienojušies ar banku \"Swedbank\" Sociālā izlīguma ietvaros. Visiem pārējiem klientiem saistības tiks samazinātas 90% apmērā. Šāda pieeja piemērota, lai ievērotu taisnīguma principu pret tiem, kuri savas saistības sakārtojuši jau iepriekš Sociālā izlīguma programmas ietvarā. Klientiem, uz kuriem attiecināma saistību dzēšana, uz deklarēto dzīvesvietas adresi tiks nosūtīta vēstule par atlikušo saistību izpildes termiņu un kārtību, taču klienti var arī paši vērsties bankā telefoniski vai rakstiski. Automātiska parādu dzēšana netiks piemērota tikai gadījumos, kad ir aktīvs tiesvedības process, noslēgts specifisks izlīgums, vai gadījumos, kad klienta rīcība atgūšanas procesā nav bijusi godprātīga. Likums nosaka, ka parādu norakstīšana nav piemērojama aizņēmējiem, kuriem ir aktīvs maksātnespējas process. Latvijas Bankas (LB) vadītājs Mārtiņš Kazāks šo soli vērtē atzinīgi. \"Pirmā no Latvijas komercbankām ir iedarbinājusi praktisku mehānismu, kā tiks dzēstas vai būtiski samazinātas iepriekšējās krīzes laika bezcerīgās hipotekārās parādsaistības,\" viņš norāda. \"Tās ir ļoti labas ziņas plašam cilvēku lokam, kuri līdz šim bija izstumti no ekonomiskās aprites vai pat bijuši spiesti doties darba gaitās ārpus Latvijas. Vēl jo svarīgāk, ka šāds lēmums tiek pieņemts Covid-19 krīzes laikā, kad daļa sabiedrības saskaras ar dažāda rakstura ekonomiskām grūtībām,\" piebilst M. Kazāks. \"Ceru un sagaidu, ka \"Swedbank\" piemēram tuvākajā laikā sekos citas vadošās komercbankas. Būtiski, lai šīs ieceres tiek izskaidrotas sabiedrībai un ir absolūti caurspīdīgas, vienkārši, saprotami un ātri īstenojamas cilvēkiem draudzīgā veidā,\" viņš uzskata. M. Kazāks uzsver, ka par šīs idejas praktiskās ieviešanas rezultātiem varēs spriest gada beigās, iepriekšējās krīzes laika bezcerīgo hipotekāro parādsaistību dzēšanas mehānismu iedarbinot plašākam komercbanku lokam un apkopojot statistiku, cik plaši un kādam cilvēku lokam tas piemērots. \"Tomēr jau tagad, ņemot vērā lielo cilvēku interesi, var teikt, ka šis ir ļoti būtisks solis daudzu mūsu tautiešu atgriešanai ekonomikā,\" uzskata M. Kazāks. \"Tiesiskas valsts un normāli funkcionējošas ekonomikas norma ir saistību izpilde, līdz ar to šis risinājums neapšauba nepieciešamību pildīt uzņemtās kredītsaistības ikdienas situācijās. Šis ir vienreizējs risinājums unikālai un nepatīkamai situācijai. Šie kredītņēmēji ir zaudējuši savus īpašumus un pēc tam vēl palikuši parādā, nespējot šo parādu atdot. Šajā parādu norakstīšanā nav ieguvēju, vien zaudētāju savstarpējs izlīgums,\" skaidro M. Kazāks.", "link": "https://www.delfi.lv/bizness/37293360/bankas_un_finanses/52533345/swedbank-sakusi-dzest-2008-gada-krizes-paradus"},
{"title": "Daudzbērnu ģimenēm mājokļa iegādei vai būvniecībai būs pieejama subsīdija līdz 12 tūkstošiem eiro", "category": "Finanses", "body": "Lai veicinātu mājokļu pieejamību daudzbērnu ģimenēm, \" SEB  banka\" noslēgusi līgumu ar valsts attīstības finanšu institūciju \" Altum \" un kā pirmā uzsāks īstenot programmu \"Balsts\". Tā paredz, ka ģimenes, kurās ir vismaz trīs bērni (vai divi bērni un ir iestājusies grūtniecība), varēs saņemt subsīdiju mājokļa iegādei vai būvniecībai līdz pat 12 000 eiro, un šī summa nebūs jāatmaksā. Atbalstam varēs pieteikties, līdzko Ministru kabinetā tiks apstiprināts programmas uzsākšanai nepieciešamais regulējums, un plānots, ka tas notiks jau tuvākajā laikā. Subsīdijas apmēru noteiks ne tikai bērnu skaits ģimenē, bet arī, vai īpašums, ko ģimene plāno iegādāties vai būvēt, atbilst gandrīz nulles enerģijas ēkas* prasībām (programmas ietvaros lielāks subsīdijas apmērs plānots tieši šādu ēku vai dzīvokļu iegādei vai būvniecībai). Subsīdijai varēs pieteikties, iesniedzot pieteikumu bankas aizdevumam mājokļa iegādei vai būvniecībai. Programmas ietvaros subsīdiju varēs saņemt tikai vienu reizi, un tās maksimālais apmērs nevarēs pārsniegt 50% no mājokļa iegādes vai būvniecības darījuma summas. Atbalstam varēs pieteikties arī tad, ja aizdevuma līgums ar banku ir jau noslēgts (laikā no šī gada 1. jūlija līdz programmas uzsākšanas brīdim), iesniedzot pieteikumu grozījumiem jau iepriekš noslēgtajam aizdevuma līgumam, un šajā gadījumā subsīdija tiks novirzīta aizdevuma pamatsummas dzēšanai. \"Ikvienai valsts atbalsta programmai ir būtiska nozīme ilgtermiņa sabiedrības labklājības un demogrāfiskas situācijas uzlabošanas veicināšanā. Vienlaikus tādi atbalsta instrumenti pozitīvi ietekmē gan mājokļu pieejamību, gan arī kopējo kreditēšanas situāciju valstī. Piemēram, 2019. gadā iedzīvotājiem mājokļa iegādei vai remontam esam izsnieguši vairāk nekā 2500 aizdevumus par kopējo summu 146 miljoni eiro, un puse no izsniegtajiem kredītiem bija aizdevumi ar \"Altum\" garantijām, kuras izsniegtas ģimenēm vai jaunajiem speciālistiem. Jaunais atbalsta mehānisms, kas paredzēts tieši daudzbērnu ģimenēm, samazinās pirmās iemaksas uzkrāšanai nepieciešamo laiku un sniegs iespēju iegādāties lielāku vai labāku mājokli,\" saka \"SEB bankas\" valdes loceklis Arnis Škapars. \"Jau piecus gadus sadarbībā ar komercbankām sekmīgi īstenojam mājokļu garantiju programmas ģimenēm ar bērniem un jaunajiem speciālistiem, kuru iespējas izmantojuši jau gandrīz 20 tūkstoši klientu. \"Altum\" garantijas ir sevi pierādījušas kā efektīvs risinājums situācijās, kad ģimenei vai jaunajam speciālistam ir stabili ienākumi, lai uzņemtos kredītsaistības, bet nepietiek uzkrājumu pirmajai iemaksai bankā. \"Balsts\" subsīdija būs papildu atbalsts daudzbērnu ģimenēm, lai palīdzētu tām iegādāties piemērotu mājokli, un priecāsimies arī šajā programmā turpināt sadarbību ar \"SEB banku\". Aicinām \"Balsts\" partneru lokam pievienoties ikvienu banku, kas vēlas saviem klientiem – daudzbērnu ģimenēm – piedāvāt subsīdiju mājokļa iegādei.\" saka \"Altum\" valdes locekle Inese Zīle \"Luminor\" banka tuvākajās dienās noslēgs līgumu ar \"Altum\", lai varētu izsniegt mājokļa kredītus daudzbērnu ģimenēm ar \"Altum\" subsīdiju, informē \"Luminor\" mājokļu kreditēšanas eksperts Kaspars Sausais. Viņš stāsta, ka \"Luminor\" izsniedz mājokļa kredītus vidēji sešām daudzbērnu ģimenēm mēnesī, un jau tagad vairākas ģimenes ir izrādījušas interesi par iespēju saņemt atbalstu jaunās programmas ietvaros. Arī banka \"Citadele\" šobrīd ir sadarbības līguma ar \"Altum\" parakstīšanas procesā arī programmas \"Balsts\" ietvaros, stāsta \"Citadeles\" valdes loceklis Vladislavs Mironovs. Kā apliecina \"Citadeles\" un \"Norstat\" šovasar veiktā aptauja, ja būtu pieejams piemērots mājoklis, 55% Latvijas ģimeņu velētos vismaz trīs bērnus. Visbiežāk ģimenes ar vienu bērnu vēlētos ģimenes pieaugumu, ja varētu iegādāties savu mājokli. Kā rāda aptauja, 29% lemtu par ģimenes pieaugumu, ja būtu iespēja iegādāties savu, savukārt vēl 32% norāda, ka to darītu, ja būtu iespēja iegādāties lielāku mājokli par esošo, saka Mironovs. Arī \"Swedbank\" plāno uzsākt piedāvāt granta programmu \"Balsts\", informē Hipotekārās kreditēšanas jomas vadītājs Normunds Dūcis. Subsīdijai \"Balsts\" varēs pieteikties, ja ģimenes vidējie bruto ienākumi uz vienu ģimenes locekli par pēdējo kalendāro gadu nepārsniedz 17 000 eiro un aizņēmējam nepieder cits mājoklis. Ja ģimenē ir trīs bērni (vai divi bērni un iestājusies grūtniecība), subsīdijas apmērs būs 8000 eiro, savukārt, ja ģimene plāno iegādāties vai būvēt gandrīz nulles enerģijas ēku, subsīdijas apmērs palielināsies līdz 10 000 eiro. Ja ģimenē ir vairāk nekā trīs bērni (vai trīs bērni un iestājusies grūtniecība) subsīdijas apmērs būs 10 000 eiro, bet, ja ģimene iegādāsies vai būvēs gandrīz nulles enerģijas ēku, subsīdijas apmērs būs 12 000 eiro. Maksimālā mājokļa iegādes vai būvniecības darījuma summa varēs būt 250 000 eiro, bet subsīdijas apmērs nedrīkstēs pārsniegt 50% no tās.", "link": "https://www.delfi.lv/bizness/37293360/bankas_un_finanses/52654399/daudzbernu-gimenem-majokla-iegadei-vai-buvniecibai-bus-pieejama-subsidija-lidz-12-tukstosiem-eiro"},
{"title": "Aizņemas remontam, lietotai automašīnai un lētam īpašumam", "category": "Finanses", "body": "Covid-19 pandēmija ietekmējusi mājsaimniecību uzkrāšanas un aizņemšanās paradumus – vērojama tendence palielināties pieprasījuma noguldījumu īpatsvaram un augstāks pieprasījums pēc nenodrošinātajiem aizdevumiem, jaunākajā Makroekonomisko norišu pārskatā norāda  Latvijas Bankas  (LB) eksperti. Pašreizējā patērētāju un kredītiestāžu noskaņojuma apstākļos vērojama kredītportfeļa samazināšanās, tomēr tā nav strauja un būtiski neatšķiras no mēnešu tendences, kāda bija vērojama pirms krīzes, secinājuši eksperti. Kredītiestāžu piesardzību kredītu standartu ziņā un aizņēmēju maksātspējas perspektīvu izvērtējumu daļēji līdzsvarojusi atbalstošā monetārā politika un kredītiestāžu elastīgā pieeja aizņēmēju esošajām saistībām. Kredītportfeļa attiecība pret IKP 2020. gada 1. pusgadā sarukusi zem 40% (zemākais rādītājs kopš 2003. gada). Iekšzemes kredītportfelis laika periodā no marta līdz augustam saruka par 0,3%, nefinanšu uzņēmumiem izsniegto kredītu atlikumam samazinoties par 0,5% un mājsaimniecībām izsniegto kredītu atlikumam – par 0,3%. Vien nebanku finanšu iestādēm izsniegto kredītu atlikums pieauga par 0,7%. Iekšzemes kredītu atlikuma gada pārmaiņu temps, izslēdzot kredītiestāžu sektora strukturālo pārmaiņu un ar institucionālo sektoru klasifikācijas pārmaiņām saistīto pārmaiņu ietekmi, turpināja nostiprināties negatīvajā teritorijā (0,2% kritums kredītiem mājsaimniecībām). Aizdevumu mājsaimniecībām mājokļu iegādei procentu likmes Covid-19 pandēmijas izraisītās krīzes pirmajos mēnešos atspoguļoja mājsaimniecību vidū vērojamo tendenci atlikt aizdevuma pamatsummas maksājumus un, ierobežojumiem mazinoties, vairāk izmantot kredītus bez nodrošinājuma. Tas liecina par lētāku īpašumu iegādi ārpus galvaspilsētas, kā arī aizdevumu izsniegšanu remontam vai mājokļa labiekārtošanai, norāda centrālās bankas eksperti. \"Ja runa ir par salīdzinoši mazām summām, bankas nav iedzīvotāju primārā izvēle – šādos gadījumos vairāk tiek izmantotas nebanku kredītdevēju piedāvātās iespējas,\" atzīst AS \" SEB  banka\" Privātpersonu segmenta komunikācijas vadītāja Elīna Neimane. Procentu likmes nenodrošinātiem aizņēmumiem nav mainītas, stāsta E. Neimane. Tāpat šobrīd nav pieaudzis arī kavēto maksājumu īpatsvars un klienti turpina segt kredītsaistības. Runājot par tendencēm tirgū, viņa uzsver, ka klientu uzvedība un pieprasījums seko fona informācijai – lielāka nenoteiktība nozīmē lielāku piesardzību, līdz ar to šobrīd nav vērojams pieaugums nenodrošināto aizņēmumu skaita ziņā. Salīdzinot ar šo pašu laika periodu pērn, tas ir samazinājies, un līdz gada beigām būtisks pieaugums nav gaidāms. Klienti pārsvarā šobrīd aizņemas tad, ja nav iespējams iztikt ar paša līdzekļiem, un ir konkrēts mērķis, piemēram, automašīnas iegāde, uzsver E. Neimane. Nenodrošināto kredītu bieži izvēlas lietotas automašīnas iegādei, kuras cena svārstās robežās vidēji no 5 līdz 10 tūkstošiem eiro. Šobrīd arī mazāk izmanto kredītkartes, kas skaidrojams ar Covid-19 pandēmijas dēļ noteiktajiem ierobežojumiem tūrisma nozarē. Savukārt \" Swedbank \" Mediju attiecību vadītājs Jānis Krops novērojis, ka klientu interese par mazajiem aizņēmumiem pieauga ne tik daudz procentlikmju, cik pielietojuma dēļ. Mazie aizņēmumi tika izmantoti mājokļu labiekārtošanai vai pielāgošanai attālinātajam darbam. Aizņēmumi mājokļa remontam tika pieprasīti, jo pandēmijas laikā pieauga iedzīvotāju vēlme veikt nelielus remontdarbus (to arī atspoguļo tēriņi t.s. \"dari pats\" veikalos). Tāpat \"Swedbank\" izveidoja Mazo mājokļa kredītu, kas veidots klientiem, kuriem aktuālāka kļuva lauku īpašumu iegāde. Nenoliedzami, attālinātais darbs raisīja lielāku interesi strādāt attālināti arī no īpašumiem, kas atrodas ārpus pilsētas. Tā kā lauku mājas mēdz būt salīdzinoši lētas, bet grūti iekļaujamas hipotekārā finansējuma nosacījumos, šis kredīts ļāva rast risinājumu tiem, kuri vēlējās iegādāties īpašumus līdz 20 000 eiro vērtībā tālākos reģionos, viņš skaidro. \"Klientu kredītspējas novērtējums šajā ziņā nav mainījies, jo nosacījumi palikuši tādi paši, kā iepriekš. Primāri tiek vērtēta potenciālā aizņēmēja finanšu situācija, oficiālie ienākumi, kopējais saistību apmērs un potenciālā aizņēmuma ietekme uz personas maksātspēju. Kopumā interese par finansējumu arī pandēmijas laikā salīdzinoši strauji atjaunojās, jo jau aprīļa beigās pieprasījums pēc finansējuma sasniedza pirmspandēmijas apmērus,\" norāda bankas pārstāvis.", "link": "https://www.delfi.lv/bizness/37293360/bankas_un_finanses/52539191/aiznemas-remontam-lietotai-automasinai-un-letam-ipasumam"},
{"title": "Kazāks rosina bankām norakstīt neatgūtos 'burbuļa' laika parādus", "category": "Finanses", "body": "Latvijas Bankas  prezidents Mārtiņš Kazāks rosina bankām norakstīt neatgūtos tā dēvēto \"trekno gadu\" jeb \"burbuļa\" laika parādus, kas ļautu atgriezties ekonomikas apritē vairāk nekā 10 000 cilvēku. Kā intervijā Latvijas Televīzijas raidījumā \"Rīta panorāma\" sacīja Kazāks, ievērojams skaits iedzīvotāju tā dēvētajos \"treknajos gados\" ņēma kredītus, pārsvarā hipotekāros aizņēmumus, kurus daudzi vēlāk nespēja atmaksāt. Daļai tika atsavināti mājokļi, taču daudzos gadījumos arī ar to nepietika parādu nomaksai. Patlaban daudzas bankas šos parādus uzskata par neatgūstamiem, taču tehniski tie nav norakstīti. Kazāks uzskata, ka būtu taisnīgi šos parādus norakstīt, ņemot vērā, ka bankas vairs nerēķinās ar šo parādu atgūšanu. Šāds solis ļautu atgriezt Latvijas ekonomikas apritē vairāk nekā 10 000 cilvēku, daļa no kuriem ir ēnu ekonomikā vai emigrējuši. Pēc Latvijas Bankas prezidenta teiktā, runa ir par parādiem aptuveni pusmiljarda eiro apmērā. To norakstīšana būtu visām pusēm bez nekādām izmaksām, taču būtu atbalsts Latvijas ekonomikai. Lai īstenotu šo ieceri, Kazāks aicina finanšu nozares pārstāvjus, Finanšu nozares asociāciju un  Saeimas  atbildīgo komisiju sanākt kopā un diskutēt par nepieciešamajām izmaiņām normatīvajos aktos, lai novērstu pagātnes kļūdas.", "link": "https://www.delfi.lv/bizness/37293360/bankas_un_finanses/51938967/kazaks-rosina-bankam-norakstit-neatgutos-burbula-laika-paradus"},
{"title": "Dānijas Patērētāju ombuds: 'Sun Finance' grupas uzņēmums Dānijā klientiem izsniedzis aizdevumus ar negodīgiem noteikumiem", "category": "Finanses", "body": "Finanšu tehnoloģiju uzņēmuma \"Sun Finance\" grupas uzņēmums \"Capitolia\" ApS Dānijā laika posmā no 2020. gada 1. jūlija izsniedzis aizdevumus klientiem ar netaisnīgiem līguma nosacījumiem, paziņojis  Dānijas  Patērētāju ombuds. Ombuds konstatējis, ka \"Capitolia ApS\" izsniegto aizdevumu līgumos, kas klientiem piedāvāti, sākot no 2020. gada 1. jūlija, iekļauti netaisnīgi nosacījumi attiecībā uz, piemēram, komisijas maksām un nokavējuma procentiem, tiem pārsniedzot atļautos apmērus. Tā rezultātā ombuds licis nepamatoti iekasēto naudu klientiem atmaksāt, un paziņojis, ka par atsevišķiem pārkāpumiem vērsīsies policijā. Ombuda pārstāvji uzsver, ka pērnā gada 1. jūlijā stājās spēkā aizliegums patērētājiem izsniegt aizdevumus ar gada procentu likmi virs 35%. \"Capitolia\" ieviesa komisijas maksu 17% no aizdevuma atlikuma, ja aizņēmēji ik pēc 30 dienām nesniegs \"Capitolia\" informāciju par savu finanšu situāciju. Tāpat vairāki \"Capitolia\" līgumos iekļautie punkti ir nepamatoti, tostarp, uzņēmums nedrīkst pieprasīt patērētājiem uzreiz atmaksāt aizdevumus, ja viņi ik mēnesi nenosūta informāciju uzņēmumam par savu finanšu stāvokli; pārtraukt kredīta līgumu un prasīt nekavējoties atmaksāt aizdevumu, ja klienta kredītreitings mainās; kā arī citi. \"Kad stājās spēkā jaunie gada procentu likmes griesti, \"Capitolia\" ieviesa biznesa modeli, kas paredz no klientiem iekasēt maksu 17% apmērā mēnesī. Tā ir nepamatota maksa, tādēļ \"Capitolia\" būs jāatmaksā nelegālo maksu atpakaļ klientiem,\" sacījusi ombuda pārstāve Kristīna Toftegārda Nīlsena, aicinot klientus, kuri aizņēmušies pēc 2020. gada 1. jūlija divās mājaslapās, sazināties ar kompāniju, lai tā atmaksātu nepamatoti iekasēto naudu vai ar to segtu daļu esošā kredīta apmērus. Reaģējot uz Dānijas Patērētāju ombuda paziņojumu, savstarpējo aizdevumu platforma \"Mintos\" uz laiku apturējusi jaunu \"Sun Finance\" Dānijā izsniegtu aizdevumu izvietošanu. \"Sun Finance\" Dānijā izsniegto aizdevumu pārdošana \"Mintos\" otrreizējā tirgū nav apturēta. \"Kamēr mēs iegūstam vairāk informācijas, lai varētu pienācīgi izvērtēt šo ziņu ietekmi, mēs no 12. februāra esam nolēmuši pārtraukt jaunu \"Sun Finance\" Dānijā izsniegtu aizdevumu izvietošanu \"Mintos\" platformā, lai aizsargātu mūsu investorus,\" teikts kompānijas paziņojumā. \"Sun Finance\" vadītājs Toms Jurjevs platformā \"Mintos\" skaidrojis: \"Mēs esam pārliecināti, ka visi izsniegtie aizdevumi atbilst vietējai likumdošanai. Turklāt mūsu pieeju ir pārskatījuši neatkarīgi eksperti, kuri apstiprināja mūsu biznesa modeļa attiecīgās nianses un to atbilstību vietējai likumdošanai. Gribu vērst uzmanību uz to, ka mēs Patērētāju ombudam sniegsim detalizētu skaidrojumu par savu pieeju un uzņēmējdarbības praksi, kā arī par atbilstību vietējai likumdošanai. Šajā konkrētajā situācijā mēs uzskatām, ka Patērētāju ombuds ir būtiski neatbilstoši komunicējis par pašreizējo situāciju, un ir jābūt iespējai profesionāli atrisināt šo jautājumu. Mēs paredzam, ka tiks rasta sapratne ar Patērētāju ombudu, un uzskatām, ka šis jautājums tiks savlaicīgi atrisināts. Tajā pašā laikā mēs arī saprotam \"Mintos\" pieņemto lēmumu, lai aizsargātu investorus savā aizdevumu tirgū. Līdz šim mēs esam savlaicīgi seguši norēķinus un pārskaitījuši investoriem pienākošos līdzekļus un turpināsim to darīt.\" 2019. gada beigās Dānija pieņēma lēmumu ierobežot patēriņa kredītu procentu likmes, jo atsevišķu kompāniju piemērotās procentu likmes sasniedza pat 800%, raksta \"Bloomberg\". Valdība nolēma ieviest 35% griestus tā saucamajiem ātrajiem kredītiem. Dānijas finanšu regulators uzsvēra, ka aizdevēji nedrīkst aizdot naudu klientiem, kuri tos nevarēs atmaksāt un viņiem jāpārskata procedūras, kā izvērtēt aizņēmēju kredītspēju. Finanšu tehnoloģiju uzņēmums \"Sun Finance\" 2019. gadā strādāja ar 101,5 miljonu eiro apgrozījumu, kas ir gandrīz trīs reizes vairāk nekā 2018. gadā, kad grupas apgrozījums bija 36,5 miljoni eiro, liecina 2019. gada auditētie finanšu rezultāti. Savukārt grupas peļņa bija 7,1 miljons eiro pēc nodokļu nomaksas.", "link": "https://www.delfi.lv/bizness/37293360/bankas_un_finanses/52952033/danijas-pateretaju-ombuds-sun-finance-grupas-uznemums-danija-klientiem-izsniedzis-aizdevumus-ar-negodigiem-noteikumiem"},
{"title": "'Mintos' platformu pametusi 'Capitalia' un vairāki ārvalstu uzņēmumi", "category": "Finanses", "body": "\"Lai gan esam vieni no pirmajiem finansētajiem, kas pievienojās \"Mintos\" vēl 2015. gadā, šo gadu laikā ir mainījies arī \"Capitalia\" darbības fokuss,\" stāsta \"Capitalia\" vadītājs Juris Grišins. \"Capitalia\" savu uzņēmumu finansēšanas darbību centrējuši uz lielāku uzņēmumu apkalpošanu, rezultātā izsniedzot arī lielākas aizdevumu summas diapazonā no 100 000 eiro un uz augšu. \"Mintos\" platforma ir labi pielāgota mazu aizdevumu tirdzniecībai investoriem, bet diemžēl lielāku projektu, piemēram, tādu kā mūsējo, realizācijai nav optimāla,\" atzīst Grišins. Viņš stāsta, ka \"Capitalia\" jau pēdējos trīs gadus ir nozīmīgi samazinājusi kredītu apmēru, ko piedāvā investoriem caur \"Mintos\", un tagad kompānija nolēmusi formāli jaunu projektu nosūtīšanu pārtraukt. Turpmāk \"Capitalia\" visus uzņēmumu finansēšanas darījumus plāno realizēt caur mūsu pašu slēgto platformu mājas lapā. Šī platforma ir paredzēta pieredzējušiem investoriem, kas ir spējīgi paši veikt uzņēmumu risku un finanšu analīzi, uzsver Grišins. \"Capitalia\" un \"Mintos\" ir panākuši abpusēju vienošanos par sadarbības pārtraukšanu no 25. februāra. Kā informē \"Mintos\" pārstāvji, pēc visu saistību izpildes, no \"Mintos\" pēdējā laikā aizgājuši pieci ārvalstu kreditēšanas uzņēmumi. Pēc savstarpējas vienošanās par sadarbības pārtraukšanu, Bulgārijas uzņēmums \"Stik Credit\" ir sedzis visas saistības pret \"Mintos\" investoriem un aiziet no platformas. Tāpat, ņemot vērā \"Finko Georgia\" lēmumu pamest Gruzijas tirgu vietējā kreditēšanas tirgus regulējuma izmaiņu dēļ un vairs neuzskatot to par dzīvotspējīgu tirgu, \"Finko Georgia\" ir segusi visas saistības pret \"Mintos\" investoriem, un \"Finko\" grupa vairs nepiedāvā iespējas investēt Gruzijā izsniegtos kredītos, Tāpat pēc \"BB Finance\" lēmuma pārtraukt darbību Somijā un koncentrēties tikai uz savu primāro tirgu – Igauniju, uzņēmums ir sedzis visas saistības pret \"Mintos\" investoriem, kuriem bija investīcijas Igaunijā izsniegtos aizdevumos. \"Mintos\" un \"BB Finance\" apsvērs sadarbības turpināšanu citos tirgos 2021. gadā, informē \"Mintos\". Pēc savstarpējas vienošanās par sadarbības pārtraukšanu Bulgārijas kompānija \"ITF\" grupa ir segusi visas saistības pret \"Mintos\" investoriem un aiziet no platformas. Savukārt pēc kompānijas \"Aasa\" lēmuma pārtraukt darbību Zviedrijā un koncentrēties tikai uz savu primāro tirgu – Poliju, uzņēmums ir sedzis visas saistības pret \"Mintos\" investoriem, kuriem bija investīcijas Zviedrijā izsniegtos aizdevumos, un aizgājis no platformas.", "link": "https://www.delfi.lv/bizness/37293360/bankas_un_finanses/52979749/mintos-platformu-pametusi-capitalia-un-vairaki-arvalstu-uznemumi"},
{"title": "Pērn samazinājies nebanku aizdevēju no jauna izsniegto kredītu apjoms", "category": "Finanses", "body": "Patērētāju tiesību aizsardzības centra ( PTAC ) sagatavotais pārskats par nebanku patērētāju kreditēšanas tirgus darbību liecina, ka kreditēšanas portfelis nebanku sektorā 2019. gadā kopumā ir audzis par 7,4% sasniedzot 764,33 miljonus eiro. Tomēr ir samazinājies no jauna izsniegto kredītu apjoms par 5,17% jeb 32,59 miljoniem eiro, portāls \"Delfi\" uzzināja iestādē. Samazinājums no jauna izsniegto kredītu apjomos vērojams vairākos patērētāju kreditēšanas segmentos – hipotekārajos, distances kredītos, automašīnu un citu preču līzingos, kamēr vairākās jomās vērojama apjoma palielināšanās – patēriņa kredītu un lombardu sektorā. Nebanku sektora kreditēšanas pakalpojumu sniedzēji 2019. gadā patērētājiem no jauna izsniedza kredītus 597,27 miljonu eiro apmērā, kas ir par 32,59 miljoniem eiro (5,17 %) mazāk nekā 2018. gadā. No jauna izsniegtajos kredītos 2019. gadā turpina dominēt Distances kredīti ar 236,47 miljoniem eiro jeb 40% no visas no jauna izsniegto kredītu kopsummas, kam seko līzings un citu ar transportlīdzekli vai citu objektu nodrošinātie kredīti ar 175,08 miljoniem eiro jeb 29%. Izsniegto kredītu samazinājums summā, salīdzinot 2019. gadu pret 2018. gadu, visvairāk ir samazinājies hipotekārajiem kredītiem (-10,89%), distances kredītiem (-10,33%) un līzinga un citiem ar transporta līdzekli/objektu nodrošinātajiem kredītiem (-6,08%), kamēr kredītu pret kustamas lietas ķīlu izsniegšanas (+7,04%) un patēriņa kredītu (+3,29) apjomi ir palielinājušies. Par spīti tam, ka izsniegto kredītu apjoms kopumā ir samazinājies, 2019. gadā salīdzinot ar 2018. gadu būtisks pieaugums gan apjoma gan skaita ziņā novērojams aizdevumu atmaksas grafiku un/vai beztermiņa (kredītlīnijas) kredītiem. Kredītu skaita ziņā tas ir palielinājis par 94,76%, savukārt apjoma (kopsummas) ziņā par 66,56%. Būtiski samazinājies ir izsniegto maksas distances kredītu ar atmaksu vienā maksājumā skaits (89,56%) un kopsumma (94,03%). Tāpat samazinājums novērojams bezmaksas izsniegto distances kredītu skaitā (57,04%) un kopsummā (53,08%). Nebanku kreditētāju kopējā kredītportfeļa kvalitāte ir stabila un arī 2019. gadā ir turpinājusi uzlaboties - līdz 2019. gada 31. decembrim kredītu bez kavējuma īpatsvars kopējā portfelī bija 88,34%, kas gandrīz par vienu procentpunktu labāks rādītājs nekā līdz 2018. gada 31. decembrim. Vislabākā kredītu kvalitāte 2019. gadā turpināja saglabāties līzinga un citu ar transportlīdzekli vai citu objektu nodrošināto kredītu grupā (bez kavējuma 93,62% no kredītportfeļa). Otrais labākais kredītu portfelis patēriņa kredītiem (bez kavējuma 87,93%). Distances kredītiem bez kavējuma īpatsvars no 78,96 (2018.gadā) ir nedaudz samazinājies un 2019. gadā ir 77,63%. Savukārt hipotekāriem kredītiem kredītu īpatsvars bez kavējuma ir samazinājies no 75,09 (2018. gadā) uz 71,80 (2019. gadā). Kopumā 2019. gadā veikti 254 593 distances kredītu pagarinājumi, kas ir par 74,07% mazāk nekā 2018. gadā. Iemesli visvairāk būtu skaidrojami ar normatīvo aktu izmaiņām, kuri neļauj distances kredītus ar atmaksu vienā maksājumā un termiņu līdz 30 dienām, pagarināt vairāk kā vienu reizi, kā arī ar to, ka sākot ar 2019. gada 1. jūliju, normatīvo aktu izmaiņu dēļ, samazinot maksimāli pieļaujamo kredīta kopējo izmaksu aprobežojumu līdz 0,07%, kredītu devēji īstermiņa kredīta produktus aizstāj ar ilgtermiņa kredītlīnijām vai kredītiem ar aizdevuma atmaksas grafikiem.", "link": "https://www.delfi.lv/bizness/37293360/bankas_un_finanses/52193819/pern-samazinajies-nebanku-aizdeveju-no-jauna-izsniegto-kreditu-apjoms"},
{"title": "VID sāk publiskot informāciju par sabiedrībai nozīmīgiem dienesta pieņemtajiem lēmumiem", "category": "Finanses", "body": "Lai nodrošinātu sabiedrības tiesības uz informāciju par būtiskākajiem juridisko personu nodokļu un muitas jomas normatīvo aktu pārkāpumiem un veicinātu nodokļu maksātāju godīgu konkurenci un labprātīgu nodokļu (nodevu) saistību izpildi,  Valsts ieņēmumu dienests  ( VID ) publisko informāciju par sabiedrībai nozīmīgiem VID pieņemtajiem lēmumiem. VID publisko informāciju par šādiem VID pieņemtajiem lēmumu veidiem attiecībā uz juridiskajām personām: lēmumi par nodokļu revīzijas (audita) rezultātiem; lēmumi par datu atbilstības pārbaudes rezultātiem; lēmumi, ar kuriem precizēts nodokļu apmērs saskaņā ar likuma \"Par nodokļiem un nodevām\" 23. panta 5.2 un 5.3 daļu; lēmumi, ar kuriem konstatēts muitas maksājumu parāds; lēmumi, ar kuriem atteikta pārmaksātā pievienotās vērtības nodokļa atmaksa. Informācija ir apskatāma VID tīmekļvietnē sadaļā \"Par mums/VID lēmumi\". Publikācijā tiek norādīta šāda informācija par pieņemto VID lēmumu: juridiskās personas nosaukums un reģistrācijas numurs, pieņemtā lēmuma spēkā stāšanās datums, pieņemtā lēmuma būtība un nolemjošā daļa, kā arī informācija, vai lēmums ir pārsūdzēts tiesā. VID ģenerāldirektore  Ieva Jaunzeme  (fotogrāfijā) uzsver, ka tas var radīt būtisku pavērsienu godprātīgas nodokļu nomaksas uzlabošanā, jo sabiedrībai beidzot būs tiesības zināt, kādus lēmumus VID ir pieņēmis. \"Gadiem ilgi nodokļu administratoram ir aizliegts izpaust par nodokļu maksātāju bez viņa piekrišanas jebkādu informāciju, kas tam kļuvusi zināma, pildot darba pienākumus. Šāda situācija ir devusi zaļo gaismu dažādām spekulācijām, maldiem, kā arī dubultai morālei pret nodokļu maksātājiem. Tagad sabiedrībai būs tiesības uzzināt šo informāciju, un tas dos savu artavu ēnu ekonomikas mazināšanai. VID attiecīgās likuma normas izmaiņas iniciēja pirms vairāk nekā diviem gadiem, un varu paust gandarījumu par šo rezultātu,\" piebilst Jaunzeme. Informācija par VID lēmumiem tiek publiskota septiņu darbdienu laikā pēc tam, kad attiecīgais lēmums ir kļuvis neapstrīdams vai ir pārsūdzēts tiesā un tā darbība nav apturēta. Informācija par lēmumu būs pieejama līdz brīdim, kad lēmums tiks atcelts, bet ne ilgāk kā trīs gadus pēc tā publiskošanas. Informācija par sabiedrībai nozīmīgiem VID pieņemtajiem lēmumiem tiek publiskota saskaņā ar 2021. gada 6. jūlijā Saeimā pieņemto likumu \"Grozījumi likumā \"Par nodokļiem un nodevām\"\". Likuma \"Par nodokļiem un nodevām\" 18.panta pirmās daļas 34.punkts (redakcijā, kas stājas spēkā 2021. gada 5. augustā) attiecas tikai uz tiem lēmumiem, kurus VID izdevis, sākot ar 2021. gada 5. augustu un kuri kļuvuši neapstrīdami.", "link": "https://www.delfi.lv/bizness/37293360/bankas_un_finanses/53633981/vid-sak-publiskot-informaciju-par-sabiedribai-nozimigiem-dienesta-pienemtajiem-lemumiem"},
{"title": "Lielākās apdrošināšanas atlīdzības izmaksātas par ugunsnelaimi", "category": "Finanses", "body": "Apdrošināšanas sabiedrības AAS \" Balta \" (\"PZU\" grupa) lielākās izmaksātās apdrošināšanas atlīdzības 2021. gadā saistītas ar ugunsnelaimēm, kas postījušas ēkas, iedzīvi, iekārtas un dārgu tehniku. Desmit lielākie atlīdzību gadījumi kopā izmaksājuši 4,5 miljonus eiro, un astoņi no tiem saistīti tieši ar ugunsnelaimēm. Kopumā apdrošinātāja izmaksātā atlīdzību summa (bruto) pērn ir sasniegusi 64 miljonus eiro. Lielākie aizvadītā gada atlīdzību gadījumi saistīti ar ugunsgrēkos cietušām ēkām un iekārtām. Vienu no pēdējo gadu lielākajām atlīdzībām nozarē \"Balta\" izmaksājusi SIA \"Nygaard International\" par 2020. gadā ugunsgrēkā nopostīto cūku fermas \"Apriķi Bacon\" kompleksu – teju 360 tūkst. eiro par ražošanas iekārtām un 1,87 miljonus eiro par nodegušajiem ēku korpusiem. Gandrīz miljonu eiro sasniegusi atlīdzība kādai citai juridiskai personai par ugunsgrēkā bojātām ēkām, bet lielāko atlīdzību TOP 3 noslēdz gadījums, kad, veicot meža darbus, aizdegusies un pilnībā nodegusi dārga mežapstrādes tehnika, izmaksājot 230 tūkst. eiro. Starp desmit lielākajiem atlīdzību gadījumiem ir arī trīs atlīdzības par ugunsgrēkos nopostītām dzīvojamām ēkām, un zaudējumi svārstās no 100 līdz 200 tūkstošiem eiro par katru gadījumu. Biežākais nelaimes gadījumu cēlonis ir elektroinstalācijas bojājumu rezultātā izraisīts īssavienojums, taču, kā norāda apdrošināšanas eksperti, ugunsgrēku cēloņi mēdz būt dažādi – gan apkures sistēmu bojājumi, gan vienkārša neuzmanība. \"Nozarē ugunsgrēks ir postošākais risks, kas notiek salīdzinoši reti, bet pārsvarā nes vislielākos zaudējumus. Pozitīvi vērtējams tas, ka arvien vairāk cilvēku sāk domāt par īpašuma apdrošināšanu – tas nozīmē, ka sākam apzināties vērtību tam, kas mums pieder, un uzņemties atbildību, nepaļaujoties uz naivu cerību, ka \"ar mani jau nekas nenotiks\". Tajā pašā laikā Latvijā salīdzinājumā ar kaimiņvalstīm neapdrošinātā īpašuma īpatsvars joprojām ir ļoti augsts, un visretāk tiek apdrošināti dzīvokļi,\" raksturo AAS \"Balta\" Apdrošināšanas atlīdzību direktors Ingus Savickis Līdzās ugunsnelaimēm lielākos zaudējumus nesuši arī cita rakstura negadījumi: kravas transportlīdzekļa sadursme ar vilcienu, pilnībā iznīcinot vienu tā vagonu, garantiju apdrošināšana par nekvalitatīvu būvdarbu veikšanu vai saistību neizpildi, ūdens noplūdes radīti bojājumi ēkai. Nevienā no šiem gadījumiem atlīdzība nav bijusi mazāka par 100 tūkst. eiro. Pērn ir novērojams īpaši straujš atlīdzību pieaugums attiecībā uz ūdens noplūdēm īpašumā gan skaita, gan vidējās izmaksas lieluma ziņā. Ar šo risku saistīto atlīdzības pieteikumu skaits, ko 2021. gadā saņēmusi \"Balta\", bija teju 200 mēnesī, kas ir par 22% vairāk nekā gadu iepriekš. Kā norāda apdrošinātājs, ūdens noplūžu, kas ir visbiežākais nekustamā īpašuma bojājumu iemesls, kontekstā jārunā par būvniecības nozares inflāciju. Izmaksas par remontdarbiem aug strauji, pērn – vidēji par 18%, un Ingus Savickis norāda – būvniecības inflācija skar arī tos, kas neko nebūvē. Patlaban atjaunot dzīvojamo ēku par mazāk nekā 1000 eiro kvadrātmetrā ir gandrīz neiespējami. Lai pilnībā pasargātu savu mājokli, \"Balta\" aicina, apdrošinot īpašumu, veikt nelielu pašvērtējumu par atjaunojuma vērtībām, kur vēsturiskās izmaksas tiek palielinātas par celtniecības inflāciju, kā arī ieklausīties apdrošinātāju ieteikumos.", "link": "https://www.delfi.lv/bizness/37293360/bankas_un_finanses/53997668/lielakas-apdrosinasanas-atlidzibas-izmaksatas-par-ugunsnelaimi"},
{"title": "'Mintos' uzsāks pūļa finansēšanas kampaņu", "category": "Finanses", "body": "Jaunās kampaņas, kas ir daļa no lielākas līdzekļu piesaistes kārtas ar riska kapitāla (venture capital) uzņēmumiem, mērķis ir nodrošināt jau uzsākto uzņēmuma izaugsmes nodrošināšanu un sniegt iespēju uzņēmuma klientiem kļūt par tā daļu turētāju. \"Pieprasījums pēc alternatīvām ieguldījumu iespējām ir pieaudzis līdz ar noguldījumu pastāvīgi zemajām procentu likmēm un akciju tirgiem kļūstot arvien piesātinātākiem, atstājot salīdzinoši maz labu iespēju privātajiem investoriem (retail investor),\" sacīja \"Mintos\" līdzdibinātājs un vadītājs Mārtiņš Šulte. Paredzams, ka tuvāko gadu laikā globālais pūļa aizdevumu (crowdlending) tirgus pieaugs par 29,7% gadā (CAGR), no 57 miljardiem eiro 2019. gadā līdz 472 miljardiem eiro 2027. gadā. Līdz šim \"Mintos\" ir piesaistījis 7 miljonus eiro no biznesa eņģeļu investoriem, lielāko daļu no savas izaugsmes finansējot ar uzņēmuma ieņēmumiem.", "link": "https://www.delfi.lv/bizness/37293360/bankas_un_finanses/52635461/mintos-uzsaks-pula-finansesanas-kampanu"},
{"title": "2020. gada lielākie nodokļu maksātāji Latvijā", "category": "Finanses", "body": "Godinot Latvijas lielākos nodokļu maksātājus,  Valsts ieņēmumu dienests  ( VID ) izceļ 15 uzņēmumus, katrā no pieciem Latvijas reģioniem apbalvojot vienu uzņēmumu lielo, vienu – vidējo un vienu – mazo uzņēmumu kategorijā. \"Valsts ieņēmumu dienests ik gadu sveic Latvijas labākos nodokļu maksātājus – gudros, godīgos, ilgtspējīgos un atbildīgos uzņēmējus, kas veido Latvijas ekonomiku. Lai arī 2020. gads bija izaicinājumu pilns, tieši grūtībās parādās godprātīgas rīcības īstā vērtība – 2020. gadā samaksātie nodokļi ir pamats valsts drošībai, labklājībai un attīstībai 2021. gadā,\" pauž VID ģenerāldirektore  Ieva Jaunzeme . Zemgales reģionā: SIA \" Dobeles  Eko\" (mazo nodokļu maksātāju grupā) Lauksaimniecības  pakalpojumu kooperatīvā sabiedrība \" Latraps \" (vidējo nodokļu maksātāju grupā) AS \" Virši-A \" (lielo nodokļu maksātāju grupā) Kurzemes reģionā: SIA \"VK Tranzīts\" (mazo nodokļu maksātāju grupā) SIA \" Dzelzsbetons MB \" (vidējo nodokļu maksātāju grupā) AS \" UPB \" (lielo nodokļu maksātāju grupā) Latgales reģionā: AS \" Rēzeknes  dzirnavnieks\" (mazo nodokļu maksātāju grupā) SIA \"Light Guide Optics International\" (vidējo nodokļu maksātāju grupā) AS \"Latvijas Maiznieks\" (lielo nodokļu maksātāju grupā) Rīgā un Rīgas reģionā: SIA \"Lett 2000\" (mazo nodokļu maksātāju grupā) SIA \" Neste  Latvija\" (vidējo nodokļu maksātāju grupā) SIA \" Circle K  Latvia\" (lielo nodokļu maksātāju grupā) Vidzemes reģionā: SIA \"Graanul Invest Energy\" (mazo nodokļu maksātāju grupā) AS \"Cēsu alus\" (vidējo nodokļu maksātāju grupā) SIA \"Avoti SWF\" (lielo nodokļu maksātāju grupā) Arī šogad uzņēmumi saņem īpaši šim gadījumam darinātas balvas, kuru vizuālais risinājums ir iekšējās izaugsmes un dzīvības simbols – plaukstošs koks, kam augšanai ir vajadzīgas dziļas saknes un zemes spēks, bet varenumam – svarīga vēlme un spēja tiekties pret debesīm un augstākiem horizontiem, informē VID. Balvas kontekstā koks ir izvēlēts kā sekmīgas uzņēmējdarbības un ilgtspējīgas tautsaimniecības simbols, kas iezīmē ceļu no jaunas biznesa idejas rašanās brīdim līdz tās sekmīgai īstenošanai un attīstībai, tādējādi sniedzot ieguldījumu visas valsts ekonomikā un labklājībā.", "link": "https://www.delfi.lv/bizness/37293360/bankas_un_finanses/53365753/2020-gada-lielakie-nodoklu-maksataji-latvija"},
{"title": "VID: pandēmijas laikā ir būtiski mazinājusies nozaru tolerance pret nodokļu nemaksātājiem", "category": "Finanses", "body": "Covid-19 pandēmijas laikā ir būtiski mazinājusies nozaru tolerance pret nodokļu nemaksātājiem, intervijā aģentūrai LETA atzina Valsts ieņēmumu dienesta (VID) ģenerāldirektore  Ieva Jaunzeme . Pēc viņas teiktā, nodokļu un ēnu ekonomikas apkarošanas jomā pozitīva tendence ir tā, ka nodokļu maksātāji, kas agrāk piecieta nozarē nodokļu nemaksāšanu, tagad ir gatavi sadarboties ar  VID  un vēlas attīrīt nozari. \"Tie nodokļu maksātāji, kas agrāk klusēdami piecieta to, ka kāds nozarē nemaksā nodokļus, nāk pie mums un saka, ka grib attīrīt nozari un palīdzēt VID ar datiem un analīzi. Tas ir tas, kas mums ir nepieciešams. Ja mums ir strīds, kas nonāk tiesā, tad mums ir vajadzīgi dati, lai varētu pierādīt nodokļu nemaksāšanu. Pandēmijā spiediens no godīgajiem nodokļu maksātājiem ir pieaudzis. Ja agrāk jautājām, kādēļ par to uzņēmumi nerunā, tad atbilde bija, ka nav jēgas. Tagad uzņēmumi ir gatavi nākt pretim un sadarboties ar VID,\" teica Jaunzeme. Viņa arī uzsvēra, ka VID ļoti novērtē pretimnākšanu no uzņēmēju puses šajā jomā. Savukārt, jautāta par ēnu ekonomikas apmēru Latvijā un izmaiņām pagājušajā gadā, Jaunzeme neizteica konkrētas prognozes, vienlaikus pieļaujot, ka situācija varētu būt uzlabojusies. \"Ja raugāmies no nodokļu ieņēmumu puses, tad pagājušajā gadā plāns ir pildījies labi, neskatoties uz situāciju ekonomikā, īpaši darbaspēka nodokļos. Es gribētu cerēt, ka tas varētu liecināt par uzlabojumiem ēnu ekonomikas jomā. To mēs redzēsim maijā, bet man gribētos domāt, ka situācija ir uzlabojusies,\" piebilda VID ģenerāldirektore.", "link": "https://www.delfi.lv/bizness/37293360/bankas_un_finanses/53084159/vid-pandemijas-laika-ir-butiski-mazinajusies-nozaru-tolerance-pret-nodoklu-nemaksatajiem"},
{"title": "'Lursoft': Pērn par 2,1% samazinājies uzņēmumu iemaksātie nodokļi valsts kopbudžetā", "category": "Finanses", "body": "Pērn uzņēmumi nodokļos Latvijas kopbudžetā samaksājuši 7,42 miljardus eiro, kas ir par 2,1% mazāk nekā gadu iepriekš, secinājis \" Lursoft \", atsaucoties uz Valsts ieņēmumu dienesta ( VID ) publiskoto informāciju. Apkopotie dati liecina, ka nedaudz vairāk kā trešā daļa no 100 lielāko nodokļu maksātāju sarakstā esošajiem uzņēmumiem pārstāv Rīgu, savukārt nozaru vidū visplašāk pārstāvēta tirdzniecība. Tirdzniecības sektoru pārstāv arī lielākie nodokļu maksātāji valstī - SIA \"Circle K Latvia\", SIA \"Neste Latvija\" un SIA \"Orlen Latvija\". Abi lielākie degvielas mazumtirgotāji pērn nodokļos samaksājuši vairāk nekā gadu iepriekš, savukārt SIA \"Orlen Latvija\" samaksāto nodokļu apmērs, salīdzinot ar 2019.gadu, sarucis par 22,2%. Pērn 100 lielākie nodokļu maksātāji VID administrētajos nodokļos kopumā samaksājuši 2,71 miljardu eiro. Lai arī summa, ko valsts kopbudžetā nodokļu maksājumos samaksājuši šie uzņēmumi, salīdzinot ar 2019.gadu, palielinājusies par 28,21 miljonu eiro, \"Lursoft\" dati liecina, ka 41 no sarakstā pārstāvētajiem uzņēmumiem nodokļu iemaksu apmērs pērn bijis mazāks nekā gadu iepriekš. Tostarp atsevišķos gadījumos nodokļu iemaksu kritums bijis būtisks. Tostarp \"Lursoft\" izceļ VAS \"Latvijas dzelzceļš\" (LDz), kas 2019.gadā valsts kopbudžetā nodokļu maksājumos samaksāja 73,98 miljonus eiro, bet pērn - 35,49 miljonus eiro. Salīdzinot ar gadu iepriekš, pērn uzņēmuma apgrozījums samazinājās par 14,6% - līdz 156,54 miljoniem eiro, un finanšu gadu uzņēmums noslēdzis ar 0 eiro peļņu. Tāpat, pēc \"Lursoft\" pieejamās informācijas, 2020.gadā būtiski sarucis LDz darbinieku skaits - no 6379 darbiniekiem 2019.gadā līdz 5383 pērn. Līdz ar darbinieku skaita kritumu, samazinājusies arī summa, kuru uzņēmums pagājušajā gadā samaksājis iedzīvotāju ienākuma nodoklī un valsts sociālās apdrošināšanas obligātajās iemaksās. LDz samaksātā iedzīvotāju ienākuma nodokļa apmērs gada laikā sarucis par 36,3%, bet valsts sociālās apdrošināšanas obligāto iemaksu apmērs - par 42,4%. Salīdzinot ar 2019.gadu, pērn sarucis arī AS \"Latvijas gāze\" samaksāto nodokļu apmērs, proti, uzņēmums 2019.gadā VID administrētajos nodokļos samaksāja 61,5 miljonus eiro, bet pagājušajā gadā - 28,2 miljonus eiro. Pagājušajā gadā samazinājies gan uzņēmuma apgrozījums, gan arī peļņa. Tāpat līdz ar apgrozījuma kritumu un darbinieku skaita samazinājumu mazāku summu nodokļu maksājumos, salīdzinot ar gadu iepriekš, pērn samaksājusi starptautiskā lidosta \"Rīga\" un citi uzņēmumi. Vienlaikus 100 lielāko nodokļu maksātāju sarakstā ir 59 uzņēmumi, kuru nodokļu maksājumu apmērs 2020.gadā palielinājies. Pēc \"Lursoft\" apkopotās informācijas, pagājušā gada 100 lielāko nodokļu maksātāju 2019.gada kopējais apgrozījums bija 12,28 miljardi eiro. Pārskatus par 2020.gadu daļa no šiem uzņēmumiem vēl nav iesniegusi, taču no kompānijām, kas to izdarījušas, 68,4% uzrāda apgrozījuma kritumu. \"Lursoft\" pārstāvji norādīja, ka tas izskaidro arī to, kāpēc ceturtā daļa no sarakstā esošajiem lielākajiem nodokļu maksātājiem saņēmuši kādu no valsts nodrošinātajiem atbalsta veidiem Covid-19 krīzes seku mazināšanai. Visbiežāk uzņēmumi izmantojuši iespēju saņemt atbalstu dīkstāvē esošajiem darbiniekiem, kā arī uz laiku atlikt nodokļu nomaksu vai veikt nokavēto nodokļu maksājumu samaksas sadali termiņos. Pagājušajā gadā 100 lielākie nodokļu maksātāji nodarbinājuši vairāk nekā 97 000 darbinieku. Salīdzinot ar gadu iepriekš, strādājošo skaits šajos uzņēmumos samazinājies par 1033 darbiniekiem. Lielākie darba devēji šo uzņēmumu vidū ir pārtikas mazumtirdzniecības ķēdes SIA \"Maxima Latvija\" un SIA \"Rimi Latvia\", kas pērn nodarbināja attiecīgi 7589 un 6244 strādājošos. Kamēr \"Maxima Latvija\" gadījumā darbinieku skaits pēdējā gada laikā, salīdzinot ar gadu iepriekš, saglabājies teju nemainīgs, \"Rimi Latvia\" tas audzis par 7,4%. \"Lursoft\" aprēķinājis, ka abos uzņēmumos gan veiktās iedzīvotāju ienākuma nodokļa, gan valsts sociālās apdrošināšanas obligātās iemaksas uz vienu strādājošo bijušas augstākas nekā nozarē vidēji. Lielākās iedzīvotāju ienākuma nodokļa iemaksas uz vienu strādājošo starp 100 lielākajiem nodokļu maksātājiem pērn bijušas SIA \"Philip Morris Latvia\". \"Lursoft\" dati rāda, ka uzņēmums uz vienu darbinieku iedzīvotāju ienākuma nodoklī 2020.gadā samaksājis 13 790 eiro, savukārt valsts sociālajās apdrošināšanas obligātajās iemaksās - 14 480. Kopējā summa, kuru uzņēmums pērn samaksājis valsts kopbudžetā nodokļu maksājumos, veidoja 118,68 miljonus eiro, tostarp 400 000 eiro valsts sociālajās apdrošināšanas obligātajās iemaksās un 390 000 eiro iedzīvotāju ienākuma nodoklī. Salīdzinot ar gadu iepriekš, darbinieku skaits \"Philip Morris Latvia\" audzis par diviem cilvēkiem, samaksātā iedzīvotāju ienākuma nodokļa apmērs par 21%, bet valsts sociālās apdrošināšanas obligāto iemaksu apmērs - par 17,3%. 2019.gadā \"Philip Morris Latvia\" kāpināja apgrozījumu līdz 105,94 miljoniem eiro, bet pārskatu par 2020.gadu uzņēmums vēl nav iesniedzis. Tāpat \"Lursoft\" secinājis, ka vairāk nekā 10 000 eiro uz vienu strādājošo pērn iedzīvotāju ienākuma nodoklī samaksājuši arī \"Rietumu banka\" un \"Orlen Latvija\". Tostarp \"Orlen Latvija\" starp 100 lielākajiem nodokļu maksātājiem ir lielākais uzņēmums pēc veikto valsts sociālās apdrošināšanas obligāto iemaksu summas uz vienu darbinieku. Pērn tās sasniegušas 19 580 eiro, bet vidējās valsts sociālās apdrošināšanas obligātās iemaksas uz vienu strādājošo starp 100 lielākajiem nodokļu maksātājiem 2020.gadā bija 5830 eiro. \"Lursoft\" informācija arī liecina, ka 54 no 100 lielāko nodokļu maksātāju sarakstā esošajiem uzņēmumiem ir ar ārvalstu kapitālu.", "link": "https://www.delfi.lv/bizness/37293360/bankas_un_finanses/53352627/lursoft-pern-par-2-1-samazinajies-uznemumu-iemaksatie-nodokli-valsts-kopbudzeta"},
{"title": "FKTK šogad finanšu institūcijās plāno veikt 43 pārbaudes", "category": "Finanses", "body": "Finanšu un kapitāla tirgus komisija  ( FKTK ) 2022. gadā finanšu institūcijās plāno veikt 43 dažādas klātienes pārbaudes, lai gūtu pārliecību par to darbības atbilstību normatīvo aktu prasībām, kā arī nodrošinātu finanšu institūciju klientu interešu aizsardzību, informē FKTK. 2022. gada plānā atspoguļotas gaidāmās klātienes pārbaudes, taču tas var tikt mainīts atbilstoši ikdienas uzraudzībā aktualizētajam risku izvērtējamam. Papildu plānotajām pārbaudēm FKTK nodrošina ikdienas uzraudzības darbu, kā arī, reaģējot uz sūdzībām vai citu FKTK rīcībā esošu informāciju, kas rada aizdomas par finanšu iestādes darbības neatbilstību normatīvo aktu prasībām, FKTK veic iepriekš neplānotas pārbaudes vai piemēro citus uzraudzības pasākumus. FKTK 2022. gadā plānojusi 12 pārbaudes noziedzīgi iegūtu līdzekļu legalizācijas un terorisma un proliferācijas finansēšanas novēršanas (NILLTPFN) un sankciju jomā, piecas pārbaudes informācijas tehnoloģiju (IT) jomā, t.sk. vienu vispārējo IT risku izvērtējumu, savukārt prudenciālās uzraudzības jomā plānotas 26 pārbaudes, no tām viena horizontālā pārbaude mazāk nozīmīgajās bankās, kā arī papildu tām FKTK uzraugi piedalīsies  Eiropas Centrālās bankas  pārbaudēs.* \"2022. gada pārbaužu plāns ir plašs un ambiciozs. Tajā īpašu uzmanību pievērsīsim finanšu sektora jaunajiem dalībniekiem, savukārt esošo tirgus dalībnieku pārbaudes būs mērķtiecīgas, uzraudzības fokusu vēršot uz neklātienes uzraudzības darbā konstatētajiem problemātiskajiem aspektiem,\" teic FKTK priekšsēdētāja Santa Purgaile. Dalot pa segmentiem, 2022. gadā 14 pārbaudes plānotas bankās, divas pārbaudes – apdrošināšanas sektorā, divas pārbaudes – pensiju jomā, divas – ieguldījumu jomā, divas – centrālajā vērtspapīru depozitārijā, trīs – maksājumu iestādēs, viena – elektroniskās naudas iestādē, 12 – ieguldījumu brokeru sabiedrībās, piecas – kooperatīvajās krājaizdevu sabiedrībās. \"2022. gadā kredītiestāžu uzraudzībā FKTK īpašu uzmanību pievērsīs aktīvu kvalitātei un kredītriska pārvaldībai, ar finanšu tehnoloģiju attīstību saistītajiem riskiem, kā arī kiberdrošībai un turpinās aktīvu dialogu ar finanšu nozares pārstāvjiem. FKTK uzraudzības fokusā būs finanšu iestāžu stratēģijas, biznesa modeļu pelnītspēja, iekšējās pārvaldības un ilgtspējas jautājumi, kā arī tirgus dalībnieku iekšējās kontroles sistēmas darbība, definētā risku apetīte un spēja pārvaldīt riskus. Joprojām uzmanības lokā būs arī Covid-19 ietekmes monitorings,\" teic FKTK padomes locekle Kristīne Černaja-Mežmale. 2022. gadā uzraudzības uzmanības centrā būs iekšējās pārvaldības stiprināšana (iekšējās kontroles sistēmu un risku pārvaldības procesu pilnveidošana) un ilgtspējīgu finanšu veicināšana. Tāpat uzmanība tiks pievērsta iespējamiem  Eiropas Savienības  (ES) lēmumiem par sankciju pastiprināšanu pret Baltkrieviju, kas rada tālākus izaicinājumus efektīvai un vienotai sankciju piemērošanai ES līmenī. Pandēmijas ietekmē daudz straujāk palielinās interneta vides izmantošana, kas veicina dažādu jaunu noziedzīgu nodarījumu attīstību (piemēram, krāpniecības un kibernoziegumu jomās), kas neizbēgami būs arī finanšu sektora uzmanības centrā šajā gadā. 2021. gadā veiktajās klātienes pārbaudēs tika identificēti dažādi trūkumi kredītriska pārvaldīšanas jomā, kolektīvo uzkrājumu veidošanas procesos, NILLTPFN un sankciju jomā, iekšējās pārvaldības un risku vadības jomā. FKTK uzdevusi noteiktā termiņā finanšu institūcijām veikt nepieciešamos pasākumus konstatēto trūkumu novēršanai un uzrauga to izpildi. Pārbaužu rezultāti apliecina, ka NILLTPFN jomā kopumā Latvijas finanšu sektorā ir turpinājis samazināties riska līmenis būtiskākajos segmentos – kredītiestādēs un maksājumu iestādēs, bankas ir veikušas būtiskus pasākumus iekšējo kontroles sistēmu pilnveidošanai. 2021. gadā četriem tirgus dalībniekiem piemērotas sankcijas – brīdinājums vai soda nauda. Pārbaužu plāns pieejams  šeit .", "link": "https://www.delfi.lv/bizness/37293360/bankas_un_finanses/53980692/fktk-sogad-finansu-institucijas-plano-veikt-43-parbaudes"},
{"title": "'Danske' bijušais darbinieks Igaunijā: Mēs apkalpojām pēc iespējas vairāk nerezidentu", "category": "Finanses", "body": "Dānijas bankas \" Danske Bank \"  Igaunijas  filiāles bijušais darbinieks Mihails Murņikovs paziņojis, ka klientu apkalpošanas speciālistiem bija jāapkalpo pēc iespējas vairāk nerezidentu klientu darījumu, jo tie bankai bija ļoti ienesīgi, vēstīja biznesa ziņu aģentūra \"Bloomberg\". Murņikovam – līdzīgi kā lielākajai daļai no 14 cilvēkiem, kas strādāja \"Danske\" Igaunijas filiāles starptautisko klientu apkalpošanas nodaļā, – ir noteikts aizdomās turētā statuss naudas atmazgāšanas lietā. Viņš \"Bloomberg\" sacījis, ka, strādājot bankā, visa uzmanība bijusi veltīta vadības noteikto mērķu sasniegšanai, lai nopelnītu prēmiju. \"Viss nerezidentu bizness bija balstīts vienā principā – visi pelna no pārrobežu pārskaitījumiem, jo nerezidentiem bija jāmaksā 90 ASV dolāru par pārskaitījumu,\" Murņikovs teicis intervijā Tallinā, piebilstot, ka viena pārskaitījuma izmaksas \"Danske\" sasniedza vienu ASV dolāru. Bijušais bankas darbinieks apgalvoja, ka līdz 2013. gadam, kad peļņa sasniedza augstāko līmeni, \"Danske\" Igaunijas filiāles baņķieriem tika teikts apstrādāt gandrīz pusmiljonu pārskaitījumu, ko veica 4000 nerezidentu klientu, no kuriem lielākā daļa bija no bijušās  Padomju Savienības  teritorijas. Togad nerezidentu nodaļas atdeve sasniedza 402% salīdzinājumā ar 7% visā \"Danske Bank\" grupā. \"Man bija skaidrs plāns,\" sarunā ar \"Bloomberg\" sacījis Murņikovs, kurš tolaik aprēķinājis, ka viņam bija 300 klientu, kas nozīmē, ka \"gadā jāveic 40 000 pārskaitījumu, lai saņemtu prēmiju\". Kā viņš apgalvoja, prēmijas izmaksas vienīgais rādītājs bijis apkalpoto pārskaitījumu skaits. \"Tā bija tieša motivācija iegūt pēc iespējas vairāk klientu. Nekas cits nebija svarīgi,\" viņš piebilda. \"Danske Bank\" preses dienestā, Murņikova apgalvojumus komentēja, sakot, ka \"varasiestādes joprojām izmeklē šo lietu, tādēļ mēs nevaram atklāt neko vairāk, kā tika pateikts 2018. gada septembra ziņojumā. Jau iepriekš esam teikuši, ka mums nekad nevajadzēja izveidot nerezidentu klientu portfeli Igaunijā, kas tagad ir slēgts\". 2015. gadā banka slēdza nerezidentu apkalpošanu Igaunijā un vairākkārt ir uzsvērusi, ka sadarbojas ar varasiestādēm. Saistībā ar naudas atmazgāšanas skandālu izmeklēšana pret \"Danske\" sākta Dānijā, Igaunijā, Francijā, Vācijā, Lielbritānijā un ASV. Jau vēstīts, ka \"Danske Bank\" Igaunijas filiāle 1. oktobrī sāka likvidācijas procesu un pašlaik ir pārtraukusi bankas darbību. Likvidācija notiek saistībā ar Igaunijas finanšu uzrauga aizliegumu filiālei turpināt darbu valstī. Februārī banka paziņoja par lēmumu izbeigt bankas darbību Baltijas valstīs un Krievijā. Dažas stundas pirms šī paziņojuma Igaunijas finanšu uzraudzības dienests noteica aizliegumu \"Danske Bank\" darbībai Igaunijā. Bankai darbība šajā valstī pilnībā jāizbeidz astoņu mēnešu laikā pēc aizlieguma noteikšanas, un tai slēgšanas procesā ir jāņem vērā esošo klientu intereses. Dānijas \"Danske Bank\" ir filiāles arī Latvijā un Lietuvā. Pērn banka atzina, ka no 2007. līdz 2015. gadam caur bankas kontiem izplūduši apmēram 200 miljardi eiro, kuru izcelsme ir uzskatāma par aizdomīgu.", "link": "https://www.delfi.lv/bizness/37293360/bankas_un_finanses/51526559/danske-bijusais-darbinieks-igaunija-mes-apkalpojam-pec-iespejas-vairak-nerezidentu"},
{"title": "'Swedbank' grupa reorganizē vadības sastāvu; amatu atstājusi Baltijas segmenta vadītāja", "category": "Finanses", "body": "Zviedrijas  \" Swedbank \" grupa reorganizējusi vadības struktūru, kā arī atbrīvojusi no amatiem galveno risku pārvaldnieci un Baltijas segmenta vadītāju. Grupas vadības amatpersonu skaits reorganizācijā samazināts no 17 līdz 14, paziņojusi banka. Amatus atstās \"Swedbank\" grupas galvenā risku pārvaldniece Helo Meigasa, kura bija vienīgā  Igaunijas  pārstāve grupas vadībā, un \"Swedbank\" darbības Baltijas valstīs vadītāja Šarlote Elsnica. No pirmdienas galvenā risku pārvaldnieka pienākumu izpildītāja ir Gunilla Domeija-Hallrosa, bet \"Swedbank\" darbības vadītāja Baltijas valstīs pienākumu izpildītājs ir Jons Lidefelts. \"Swedbank\" grupa ir sākusi meklēt kandidātus šiem amatiem. Nākamā gada pirmajā ceturksnī darbu \"Swedbank\" atstās arī grupas Kreditēšanas un maksājumu nodaļas vadītājs Leifs Karlsons, jo tiks veidota vienota bankas produktu nodaļa. Tāpat skaidras naudas pārvaldības \"Swedbank Pay\" un maksājumu infrastruktūras funkcijas tiks integrētas Lielo korporāciju un institūciju nodaļā. Tiks veidota jauna Grupas finanšu produktu un konsultāciju nodaļa, kuras mērķis būs stiprināt bankas spēju konsultēt klientus plašā spektrā gan par noguldījumu un apdrošināšanas, gan aizdevumu produktiem. \"Swedbank\" apvienos grupas Informācijas tehnoloģiju un Digitālo nodaļu, lai paātrinātu digitālo pakalpojumu ieviešanu. Savukārt aprīlī izveidotās Finanšu noziegumu novēršanas nodaļas vadītājs tagad atrodas tiešā bankas vadītāja pakļautībā. Jau ziņots, ka Zviedrijas sabiedriskā televīzija SVT vēstījusi par aizdomām, ka starp \" Danske Bank \" un \"Swedbank\" Baltijas struktūrvienībām laikā no 2007. līdz 2015. gadam plašā apmērā un sistemātiski notikuši aizdomīgi pārskaitījumi, kuru kopējā summa sasniegusi vismaz 40 miljardus Zviedrijas kronu (3,7 miljardi eiro). Aptuveni 50 klientu skaitā bijušas ārzonas kompānijas un korporatīvie klienti, kas neveic reālu uzņēmējdarbību. Martā \"Swedbank\" grupas uzraudzības padome atbrīvoja no amata bankas prezidenti Birgiti Bonnesenu, bet aprīlī atkāpās padomes priekšsēdētājs Larss Idemarks. Jūnijā amatu atstāja arī bankas padomes loceklis Prīts Perenss, kurš no 2008. līdz 2014.gadam vadīja Igaunijas \"Swedbank\". Saistībā ar skandālu \"Swedbank\" Igaunijā no darba atbrīvojusi trīs augsta ranga amatpersonas.", "link": "https://www.delfi.lv/bizness/37293360/bankas_un_finanses/51707467/swedbank-grupa-reorganize-vadibas-sastavu-amatu-atstajusi-baltijas-segmenta-vaditaja"},
{"title": "Kredīti sadārdzināsies – ECB jūlijā un septembrī plāno paaugstināt bāzes procentu likmes", "category": "Finanses", "body": "Eiropas Centrālās bankas  (ECB) padome rūpīgi pārskatījusi nosacījumus, kam saskaņā ar tās perspektīvas norādi jābūt izpildītiem, lai sāktu paaugstināt galvenās ECB procentu likmes, un novērtējuma rezultātā secināja, ka šie nosacījumi ir izpildīti, ceturtdien, pēc sanāksmes ziņo ECB. Tādējādi, saskaņā ar padomes politikā noteikto secību padome plāno jūlija monetārās politikas sanāksmē paaugstināt galvenās ECB procentu likmes par 25 bāzes punktiem. Padome nolēma, ka līdz tam galveno refinansēšanas operāciju procentu likme, kā arī aizdevumu iespējas uz nakti procentu likme un noguldījumu iespējas uz nakti procentu likme netiks mainīta (attiecīgi 0,00%, 0,25% un –0,50%). Tālākā nākotnē padome sagaida, ka septembrī galvenās ECB procentu likmes tiks paaugstinātas vēlreiz. Šo likmju paaugstināšanas kalibrāciju noteiks aktualizētā vidējā termiņa inflācijas perspektīva. Ja vidējā termiņa inflācijas perspektīva nemainīsies vai pasliktināsies, septembra sanāksmē par atbilstošu tiks uzskatīts lielāks pieaugums. Pamatojoties uz padomes pašreizējo novērtējumu, tā sagaida, ka laikā pēc septembra būs nepieciešams pakāpenisks, bet stabils turpmāks procentu likmju kāpums. Atbilstoši padomes apņēmībai vidējā termiņā sasniegt 2% mērķi temps, kādā padome koriģēs savu monetāro politiku, būs atkarīgs no saņemtajiem datiem un tās vērtējuma par inflācijas attīstību vidējā termiņā. Padome nolēma, sākot ar 2022. gada 1. jūliju, pārtraukt neto aktīvu iegādes aktīvu iegādes programmas (AIP) ietvaros. Padome paredz arī turpmāk pilnībā atkārtoti ieguldīt AIP ietvaros iegādāto vērtspapīru, kuriem pienācis dzēšanas termiņš, pamatsummas maksājumus ilgāku laiku pēc tam, kad tā būs sākusi paaugstināt galvenās ECB procentu likmes, un jebkurā gadījumā tik ilgi, kamēr tas būs nepieciešams, lai uzturētu augstus likviditātes nosacījumus un atbilstošu monetārās politikas nostāju. Attiecībā uz pandēmijas ārkārtas aktīvu iegādes programmu (PĀAIP) padome paredz arī turpmāk atkārtoti ieguldīt šīs programmas ietvaros iegādāto vērtspapīru, kuriem pienācis dzēšanas termiņš, pamatsummas maksājumus vismaz līdz 2024. gada beigām. Jebkurā gadījumā PĀAIP portfelis turpmāk tiks pārvaldīts tā, lai izvairītos no atbilstošas monetārās politikas nostājas īstenošanas traucējumiem. Ja atjaunosies pandēmijas izraisītā tirgus sadrumstalotība, atkārtoto ieguldīšanu PĀAIP ietvaros jebkurā laikā var elastīgi koriģēt laika, aktīvu grupu un jurisdikciju dalījumā. Tas var ietvert Grieķijas Republikas emitēto obligāciju iegādes, kas pārsniedz dzēšanas termiņu sasniegušo vērtspapīru atkārtotas ieguldīšanas apjomu, lai novērstu iegāžu pārtraukšanu šajā jurisdikcijā – tas negatīvi ietekmētu monetārās politikas transmisiju Grieķijas tautsaimniecībā, kas joprojām atveseļojas no pandēmijas ietekmes. Neto aktīvu iegādes PĀAIP ietvaros varētu tikt atsāktas, ja tas būtu nepieciešams, lai novērstu pandēmijas negatīvo šoku ietekmi. Vienlaikus ECB norāda, ka padome ir gatava koriģēt visus instrumentus, nepieciešamības gadījumā piemērojot elastību, lai nodrošinātu, ka inflācija vidējā termiņā stabilizējas 2% mērķa līmenī. Pandēmija apliecinājusi, ka stresa apstākļos elastīga struktūra un aktīvu iegāžu īstenošana palīdzējusi novērst monetārās politikas transmisijas traucējumus un uzlabojusi Padomes centienu efektivitāti tās mērķa sasniegšanā. ECB pilnvaru ietvaros stresa apstākļos elastīga pieeja joprojām būs monetārās politikas sastāvdaļa, ja monetārās politikas transmisijas traucējumu draudi radīs riskus cenu stabilitātes nodrošināšanai.", "link": "https://www.delfi.lv/bizness/37293360/bankas_un_finanses/54439626/krediti-sadardzinasies-ecb-julija-un-septembri-plano-paaugstinat-bazes-procentu-likmes"},
{"title": "FKTK vadītāja: bankas joprojām strādā Covid-19 ēnā", "category": "Finanses", "body": "Bankas joprojām strādā Covid-19 ēnā, intervijā aģentūrai LETA sacīja  Finanšu un kapitāla tirgus komisijas  ( FKTK ) priekšsēdētāja Santa Purgaile. Viņa norādīja, ka pēc jūtama peļņas samazinājuma, kas bija redzams 2020.gadā, pagājušajā gadā situācija stabilizējās, taču bankas joprojām strādā Covid-19 ēnā. \"Covid-19 ietekmes risks joprojām tiek ļoti uzmanīgi monitorēts, jo tas nav pazudis un pandēmija nav beigusies. Kāda būs nu jau kārtējā Covid-19 viļņa ietekme uz reālo ekonomiku, uzņēmumu maksātspēju un banku aktīvu kvalitāti, varēsim redzēt tikai pēc kāda laika. Tajā pašā laikā ir labas ziņas - pelnītspēja pērn bankām ir strauji uzlabojusies, pat dubultojusies, salīdzinot ar 2020.gadu. 2020.gadā bankas tiešām ļoti piesardzīgi izvērtēja kredītportfeļus un tika veidoti papildu uzkrājumi potenciāli nedrošajiem kredītiem,\" sacīja Purgaile. Tāpat viņa atzīmēja, ka bija noteikti moratoriji, un FKTK ar piesardzību sekoja līdzi, kāda būs situācija, kad moratoriji beigsies. \"Ja pagājušā gada sākumā samazinājās slikto kredītu īpatsvars un pieauga šaubīgo kredītu īpatsvars - kuri vēl nav īsti sliktajā zonā -, tad tagad mēs redzam, ka arī šaubīgo kredītu īpatsvars ir samazinājies un banku kredītportfeļu kvalitāte ir atgriezusies jau gandrīz pirmspandēmijas līmenī. Tie gan ir pagājušā gada nogales dati, un jāņem vērā, ka tie ir rezultāti pirms omikrona vīrusa paveida izplatības un Covid-19 ceturtā viļņa,\" teica FKTK vadītāja. Purgaile arī minēja, ka krīzes laikā bankās būtiski, par padsmit procentiem, ir pieauguši noguldījumi, taču pēdējā laikā pieaugums ir nedaudz sabremzējies. Savukārt banku likviditātes un kapitāla pietiekamības rādītāji ir ļoti stabili, augoši un labi, minēja Purgaile, piebilstot, ka 2020.gadā neviena no bankām neizmaksāja dividendes, tās tika novirzītas kapitāla stiprināšanai un uzreiz deva papildu drošības sajūtu visiem. \"Redzam, ka šobrīd nenoteiktība turpina kavēt kredītportfeļa izaugsmi, jo tā ir vāja. Gada nogalē gan ir nedaudz vērojama izaugsme mājsaimniecību segmentā, ir nedaudz palielinājusies patēriņa kreditēšana. Tomēr joprojām lielais izaicinājums ir uzņēmumu kreditēšanā, kas stagnē,\" atzina Purgaile. Pēc viņas teikā, stagnācija uzņēmumu kreditēšanā ir ļoti kompleksa problēma. \"Problēma tāpēc, ka to veido dažādas strukturālas lietas - joprojām ir liela ēnu ekonomikas daļa, liela nenoteiktība, nepieciešamība pēc tiesiskās vides uzlabojumiem. Papildus šiem apstākļiem mēs no bankām dzirdam, ka ir ļoti maz tādu investīciju projektu, ko gribētos finansēt. Un tad ir jautājums - kam jābūt pirmajam? It kā uzņēmēji saka, ka neveiksim investīcijas, jo bankas nefinansē, bet no otras puses bankas saka, ka nav perspektīvu projektu, ko finansēt. Veidojas apburtais loks,\" uzsvēra Purgaile. Viņa atzīmēja, ka piekrīt Latvijas makroekonomikas ekspertiem, ka pie vainas ir arī banku piesardzība, bet ne tikai. Tādēļ ir svarīgi saprast, kas ir tas \"ne tikai\" un kā to atrisināt, kāpēc Latvija nav labvēlīga vieta investīcijām un kas valstiskā mērogā vēl būtu jādara investīciju piesaistei, lai esošie uzņēmumi sāktu domāt par papildu ieguldījumiem. \"Mēs arī redzam, ka uzņēmumu kontos naudas apjoms pieaug, kas nozīmē, ka nenoteiktība un nedrošība ir ļoti liela un tā ir sabremzējusi vēlmi investēt attīstībā,\" atzīmēja Purgaile. Savukārt, jautāta, vai energoresursu cenu sadārdzinājumu var ietekmēt kredītportfeļu kvalitāti gan mājsaimniecību, gan uzņēmumu segmentā, FKTK vadītāja atzina, ka šis jautājums sarunās ar bankām ir apspriests. \"Mēs redzam, ka bankas šo jautājumu vērtē un situāciju monitorē. Jāsaka tomēr, ka, izsniedzot kredītu, ikmēneša maksājums ir pietiekami sabalansēts pret pārējo izdevumu grozu vai kopējiem mēneša ienākumiem. Situācija, protams, var būt mainīga, kāds kredītņēmējs var zaudēt darbu, daļu ieņēmumu, tādēļ situācija ir jāmonitorē. Iespējams, ka ir kāda ievainojamāka kredītņēmēju daļa, kuriem kredītmaksājums ir bijis tuvu maksimālai iespēju robežai, un tie var ciest visātrāk,\" sacīja Purgaile. Viņa atzīmēja, ka parasti šādās situācijās pirmā negatīvā ietekme ir redzama patēriņa kreditēšanas portfelī. \"Kā jebkurā krīzē, mēs vedinām bankas un klientus sadarboties, komunicēt, klientiem vērsties pie savas bankas un risināt problēmas savlaicīgi, nevis tad, kad jau ir iekrāti vairāki kavēti maksājumi,\" teica Purgaile.", "link": "https://www.delfi.lv/bizness/37293360/bankas_un_finanses/54018724/fktk-vaditaja-bankas-joprojam-strada-covid-19-ena"},
{"title": "Vidējās OCTA atlīdzības apmērs sasniedzis rekordu", "category": "Finanses", "body": "2021.gadā apdrošināšanas sabiedrības un Latvijas Transportlīdzekļu apdrošinātāju birojs ( LTAB ) kopā pieņēmuši lēmumus par  OCTA  atlīdzību izmaksu 54,25 miljonus eiro apmērā, informē LTAB. Pērn sasniegts arī vēsturiski lielākais vidējās OCTA apmērs – 1357 eiro. 2021.gadā kopējais apdrošinātājiem pieteikto ceļu satiksmes negadījumu (CSNg) skaits bija 33754. No visiem apdrošinātājiem pieteiktajiem CSNg, 93,2% notikuši Latvijā, bet 6,8% - ārvalstīs. 65.6% no CSNg fiksēti ar saskaņotā paziņojuma protokolu (tajā skaitā gandrīz 11% elektroniski LTAB OCTA mobilajā lietotnē), bet 34,4% gadījumu negadījumu fiksējusi ceļu policija. \"Vidējā atlīdzība konstanti pieaug jau vairākus gadus pēc kārtas. Tā piemēram, 2017.gadā vidējā atlīdzība bija 994 eiro, gadu vēlāk tā pārsniedza 1000 eiro atzīmi, un pērn sasniedza vēsturiski augstāko atzīmi,\" stāsta LTAB valdes priekšsēdētājs  Jānis Abāšins , piebilstot, ka vidējās atlīdzības pieaugums prognozējams arī turpmāk, kas saistīts galvenokārt ar autoservisu un medicīnisko pakalpojumu cenu pieaugumu. Visvairāk apdrošinātāji atlīdzinājuši nodarītos zaudējumus transportlīdzeklim (75,1%), cietušajām personām (11,1%) un valsts, pašvaldību iestādēm par CSNg cietušo ārstēšanu, uzturēšanu ārstniecības iestādēs, kā arī izmaksātajiem pabalstiem (6,6%). No līdzekļiem, ko apdrošinātāji saņem par OCTA polišu pārdošanu, 1,59 miljoni eiro tiks novirzīti ceļu satiksmes negadījumu novēršanas pasākumu profilaksei. \"Līdzīgi kā iepriekšējos gadus, šie līdzekļi tiks izlietoti \"Ceļu satiksmes drošības plāna 2021.-2027.gadam\" aktivitāšu īstenošanai, kas paredz samazināt ceļu satiksmes negadījumos bojāgājušo un smagi ievainoto skaitu par 35% salīdzinājumā ar 2020.gadu,\" skaidro Abāšins, piebilstot, ka pēdējos piecos gados apdrošinātāji šim mērķim novirzījuši 9,49 miljonus eiro . 1997. gadā Latvijā tika ieviesta OCTA sistēma. Tiesības veikt OCTA apdrošināšanu Latvijā ir AAS \" Balta \", AAS \"Baltijas Apdrošināšanas Nams\", AAS \" BTA  Baltic Insurance Company\", \"Compensa Vienna Insurance Group\" ADB Latvijas filiāle, \"ERGO Insurance\" SE Latvijas filiāle, ADB \"Gjensidige\" Latvijas filiāle, \"If P&C Insurance\" AS Latvijas filiāle, \" Swedbank  P&C Insurance\" AS Latvijas filiāle un \" Balcia  Insurance\" SE.", "link": "https://www.delfi.lv/bizness/37293360/bankas_un_finanses/54062432/videjas-octa-atlidzibas-apmers-sasniedzis-rekordu"},
{"title": "ECB: Eiropas bankas varēs nākamgad maksāt dividendes, ja to bilances būs pietiekami spēcīgas", "category": "Finanses", "body": "Eiropas bankas nākamajā gadā varēs atsākt maksāt dividendes, ja to bilances būs pietiekami spēcīgas, “The Financial Times” sacījis  Eiropas Centrālās bankas  (ECB) valdes loceklis Īvs Meršs. Viņš piebildis, ka būtu nedaudz pārsteidzoši, ja bankas akcionāru bagātības vairošanai izmantotu krīzes laikā saņemtās banku subsīdijas, taču paziņojis, ka pilnīgu aizliegumu nākamajā gadā būtu grūti īstenot. Viņš norādījis, ka pastāv juridiska nenoteiktība attiecībā uz pilnīgu aizliegumu, piebilstot, ka ECB šādus pasākumus var īstenot tikai individuālos gadījumos. Tomēr viņš brīdinājis, ka regulatoram jābūt ļoti konservatīvam, pilnībā atļaujot tādus izmaksu rādītājus, kad tie bija pirms krīzes. Centrālā banka martā lūdza eirozonas bankas apturēt dividenžu izmaksu un akciju atpirkšanu, ņemot vērā Covid-19 pandēmijas izraisīto krīzi. ECB paziņoja, ka tā mērķis bija palielināt banku spēju absorbēt zaudējumus un atbalstīt mājsaimniecību un uzņēmumu kreditēšanu pandēmijas laikā. Jūlijā šis pasākums tika pagarināts līdz 2020. gada beigām.", "link": "https://www.delfi.lv/bizness/37293360/bankas_un_finanses/52696329/ecb-eiropas-bankas-vares-nakamgad-maksat-dividendes-ja-to-bilances-bus-pietiekami-specigas"},
{"title": "Zviedrijas SEB saņēmusi informāciju par 194 klientu iespējamu saistību ar naudas atmazgāšanu", "category": "Finanses", "body": "Zviedrijas  sabiedriskā televīzija (SVT) saņēmusi informāciju par 194  SEB  klientiem, kas varētu būt saistīti ar naudas atmazgāšanu, tostarp lielākā daļa šo uzņēmumu ir vēsturiski klienti no Igaunijas, paziņoja Zviedrijas SEB pārstāvji. SEB norādīja, ka SVT pētnieciskās žurnālistikas raidījuma \"Uppdrag granskning\" (\"Misija – izmeklēšana\") datus salīdzinājusi ar bankas iekšējo analīzi, kas bija pamats novērtējumam un bankas komentāriem par darbību Baltijas valstīs. SVT iesniegtajā sarakstā iekļautie uzņēmumu nosaukumi visos būtiskajos aspektos atbilst pašas bankas analīzes rezultātiem un nemaina bankas pamata vērtējumu. SVT iesniegtajā sarakstā \"iekļauto nosaukumu vairākums ir vēsturiski klienti no Igaunijas. 2006. gadā Igaunijas finanšu sektora uzraudzības institūcija kritizēja Igaunijas SEB un sniedza savas rekomendācijas par nerezidentu klientu apkalpošanu. Vienlaikus SEB saņēma informāciju no ārēja trauksmes cēlēja. Abu šo notikumu rezultātā Igaunijas SEB nostiprināja savu ikdienas darbu, ziņoja finanšu uzraugiem par vairākiem klientiem un izbeidza attiecības ar vairākiem klientiem,\" paziņojumā piebilda SEB. \"Lai gan SEB vēsturiski ir izpildījusi regulatoru prasības, ar šodienas zināšanām varam secināt, ka nedz regulējums, nedz banku sistēmas spējas nav bijušas pietiekami iedarbīgas, lai līdz 2008.gadam novērstu naudas atmazgāšanas riskus. Kopš tā laika SEB spējas novērst, atklāt un ziņot par iespējamiem finanšu noziegumiem laika gaitā ir uzlabojušās. Regulējums ir pastiprināts, informētība ir palielinājusies un bankas darba gaita, procesi un sistēmas ir uzlabotas,\" norādīja Zviedrijas SEB, piebilstot, ka banka dara visu iespējamo, lai novērstu tās izmantošanu finanšu noziegumos. Tomēr SEB pārstāvji atzina, ka nevar garantēt, ka nav izmantota vai netiks izmantota naudas atmazgāšanas shēmās. \"Ja parādīsies jauna atbilstoša informācija, kas iepriekš SEB nav bijusi zināma, SEB rīkosies. SEB vēlas ikvienam, kas seko bankai, sniegt vienādu, pareizu un caurskatāmu informāciju,\" paziņoja bankā, piebilstot, ka nezina, kas vēl varētu būt atklāts SVT izmeklēšanā un par ko varētu ziņot \"Uppdrag granskning\". Jau vēstīts, ka pagājušajā nedēļā SVT raidījums \"Uppdrag granskning\" sazinājās ar SEB, pavēstot, ka plāno ziņot par aizdomām par naudas atmazgāšanu Baltijas valstīs, un ka šajā kontekstā tā rīcībā ir informācija arī par SEB. Igaunijas finanšu sektora uzraugs piektdien, 15. novembrī, paziņoja, ka veic pārbaudes SEB par bankas organizācijas struktūru, sistēmām un pārbaudes procesiem, lai atklātu darījumus ar iespējamām naudas atmazgāšanas pazīmēm. Arī Zviedrijas finanšu uzraugs līdzīgas pārbaudes veica Zviedrijas SEB. Zviedrijas SEB ir meitasbankas Latvijā, Igaunijā un Lietuvā. Jau vēstīts, ka SVT analītiskais raidījums \"Uppdrag granskning\" gada sākumā ziņoja par aizdomām, ka starp Dānijas \" Danske Bank \" un Zviedrijas \" Swedbank \" struktūrvienībām Baltijas valstīs laikā no 2007. līdz 2015. gadam plašā apmērā un sistemātiski notikuši aizdomīgi pārskaitījumi, kuru kopējā summa sasniegusi vismaz 40 miljardus Zviedrijas kronu (3,7 miljardi eiro). Aptuveni 50 klientu skaitā bijušas ārzonas kompānijas un korporatīvie klienti, kas neveic reālu uzņēmējdarbību. Izmeklēšana saistībā ar aizdomām par to, ka \"Danske Bank\" un \"Swedbank\" notikusi naudas atmazgāšana, norisinās vairākās valstīs.", "link": "https://www.delfi.lv/bizness/37293360/bankas_un_finanses/51650535/zviedrijas-seb-sanemusi-informaciju-par-194-klientu-iespejamu-saistibu-ar-naudas-atmazgasanu"},
{"title": "Kriminālprocesā pēc 'Meridian Trade Bank' iesnieguma figurē piecas personas", "category": "Finanses", "body": "Tagadējā bankas valde vērsās  Valsts policijas  (VP) Ekonomisko noziegumu apkarošanas pārvaldē (ENAP) par bijušās padomes un valdes iespējamu iesaisti nelikumīgā kredītu piešķiršanā, kuru dēļ bankai varētu būt nodarīti zaudējumi lielā apmērā. Aģentūras LETA rīcībā esošie ENAP priekšnieka Pētera Bauskas parakstītie dokumenti liecina, ka pēc bankas iesniegumiem sākti trīs kriminālprocesi, kuri vēlāk apvienoti vienā lietvedībā. VP preses pārstāve Ilze Jurēvica apstiprināja, šajā kriminālprocesā veiktas procesuālās darbības, tostarp personu aizturēšana. Patlaban divām personām ir piemērots aizdomās turētā statuss un vēl trīs cilvēki atzīti par personām, pret kurām sākts kriminālprocess. Personām piemēroti drošības līdzekļi, kas nav saistīti ar brīvības atņemšanu. Policija neatklāj, vai starp šīm personām ir bijušie bankas padomes un valdes locekļi. Arī bankā to aģentūrai LETA neatklāja, taču aģentūras LETA rīcībā esošā informācija liecina, ka kriminālprocesā, iespējams, iesaistīta bijusī bankas valdes priekšsēdētāja Svetlana Dzene, bijušais padomes loceklis Andris Dzenis un bijušais valdes loceklis Ivars Lapiņš. Izmeklēšana turpinās un patlaban plašākus komentārus policija nesniedz. Aģentūras LETA rīcībā esošajos Bauskas šogad pavasarī parakstītajos dokumentos teikts, ka katrs no šiem kriminālprocesiem sākts pēc diviem Krimināllikuma pantiem, proti, krāpšanu un pilnvaru ļaunprātīgu izmantošanu. Visi kriminālprocesi sākti 1.aprīlī. Bauskas parakstītais dokumenti liecina, ka viens no kriminālprocesiem ierosināts, jo banka vērsās policijā par iespējamu bijušās padomes un valdes locekļu pilnvaru ļaunprātīgu izmantošanu, kas kredītiestādei 2017.gada 8.novembrī radījis zaudējumus, jo  Finanšu un kapitāla tirgus komisija  tai uzlikta 889 651 eiro naudas sodu. Tāpat banka vērsās policijā par iespējamu krāpšanu, jo 2012.gadā septembrī izsniegti kredītlīdzekļi ar kredītiestādes amatpersonām saistītam uzņēmumam \"Priekules Bioenerģija\" par kopējo summu 4 488 865 eiro. Otrs no kriminālprocesiem ierosināts pēc iesnieguma par iespējamu bijušās padomes un valdes locekļu iespējamu pilnvaru ļaunprātīgu izmantošanu un krāpšanu saistībā ar kredītlīdzekļu 600 000 eiro apmērā izmaksu kādai privātpersonai, liecina Bauskas parakstītie dokumenti. Trešais no kriminālprocesiem ierosināts pēc iesnieguma par bijušās padomes un valdes locekļu iespējamu pilnvaru ļaunprātīgu izmantošanu un krāpšanu saistībā ar 2012.gada decembrī izsniegto kredītu 2 850 000 eiro apmērā uzņēmumam \"Super Bebris Property\", liecina ENAP priekšnieka parakstītie dokumenti. LTV raidījums \"de facto\" šogad aprīlī ziņoja, ka \"Meridian Trade Bank\" 2017.gadā iekritusi par pārkāpumiem, kas raksturīgi nelielām bankām. Proti, bankas vadība to, iespējams, izmantojusi arī kā kabatu, kur pasmelties lētu naudu citiem saviem projektiem. Banku uzraugs - FKTK - banku par to sodīja ar 889 651 eiro naudas sodu. Raidījumam kļuvis zināms, ka runa ir par diviem zaļās enerģijas uzņēmumiem. \"Priekules BioEnerģija\" un \"Priekules siltumtīkli\" no bankas vairāku gadu periodā saņēma astoņus miljonus eiro lielus kredītus. Naudu piešķīra bez pirmās iemaksas, ar zemu nodrošinājumu, zemiem procentiem un garu atmaksas termiņu. LETA jau rakstīja, ka \"Priekules Bioenerģija\" valdes priekšsēdētājs bija bankas padomes loceklis Andris Dzenis un šim uzņēmuma kredīts izsniegts uz atvieglotiem nosacījumiem. FKTK secinājis, ka arī \"Priekules siltumtīkli\" ir bijis saistīts ar \"Merridian Trade Bank\". Informācija \"firmas.lv\" liecina, ka 2012.gadā Dzenis bijis uzņēmuma prokūrists. Saistībā ar \"Meridian Trade Bank\" vēršanos policijā FKTK šī gada aprīļa beigās no amata atstādināja FKTK Atbilstības kontroles departamenta direktori Maiju Treiju, informēja FKTK. Viņa FKTK strādā kopš 2015.gada 1.jūlija, bet pirms tam bija \"Meridian Trade Bank\" valdes locekle.", "link": "https://www.delfi.lv/bizness/37293360/bankas_un_finanses/51314269/kriminalprocesa-pec-meridian-trade-bank-iesnieguma-figure-piecas-personas"},
{"title": "Bankas atguvušās no šoka – pārmaiņas turpinās, bet kreditēšana aizvien stagnē", "category": "Finanses", "body": "Bankas šajā gadā sākušas atgūties no pandēmijas šoka, un to darbības rādītāji uzlabojas, sektors šajā gadā turpināja piedzīvot pārmaiņas, liecina nozares dati un banku pārstāvju teiktais. Tiesa gan, kreditēšana aizvien neuzrāda straujus pieauguma tempus. 2021. gada tendences banku sektorā joprojām cieši saistītas ar Covid-19 izraisīto šoku ekonomikā, raksturo  Finanšu un kapitāla tirgus komisijas  priekšsēdētāja Santa Purgaile. Pēc būtiska krituma pagājušajā gadā vērojama pelnītspējas uzlabošanās, gada pirmajā pusē ierobežoto patēriņa iespēju un piesardzības ietekmē turpinājās straujš noguldījumu pieaugums. Savukārt aktīvu kvalitātes rādītāji liecina, ka līdz šim ietekme ir bijusi mazāka, nekā sākumā tika prognozēta. Vienlaikus nenoteiktība saglabājas augsta un līdz ar citiem faktoriem slāpē jau tā ilgstoši vājo iekšzemes uzņēmumu kreditēšanu, atzīst FKTK vadītāja Šogad turpinājās banku sektora strukturālās pārmaiņas, kā arī dialogs starp uzraugu un nozari noziedzīgi iegūtu līdzekļu legalizācijas un terorisma un proliferācijas finansēšanas novēršanas (NILLTFPN) jomā, viņa raksturo.", "link": "https://www.delfi.lv/bizness/37293360/bankas_un_finanses/53870673/bankas-atguvusas-no-soka-parmainas-turpinas-bet-kreditesana-aizvien-stagne"},
{"title": "Banku sektorā lielākā peļņa 'Swedbank' un 'SEB banka'; zaudējumi trim bankām", "category": "Finanses", "body": "Lielākā peļņa starp Latvijas bankām šogad pirmajā pusgadā joprojām bija \" Swedbank \", kurai sekoja \" SEB  banka\", savukārt zaudējumi bija trim bankām - \"Expobank\", \"PrivatBank\" un \"PNB bankai\", kuras darbība no augusta vidus ir apturēta, liecina Finanšu nozares asociācijas apkopotie dati. 2019.gada pirmajā pusgadā \"Swedbank\" peļņa bija 60,101 miljons eiro, kas ir par 3,5% vairāk nekā 2018.gada pirmajā pusgadā, un veidoja 47,2% no kopējās banku sektora peļņas, savukārt \"SEB bankas\" peļņa šogad pirmajā pusgadā bija 23,986 miljoni eiro, kas ir par 1,4% vairāk nekā 2018.gada attiecīgajā periodā. Asociācijas datos nav uzrādīti \"Rietumu bankas\", kura nav asociācijas biedrs, dati. Pēc bankas publiskotās informācijas, \"Rietumu bankas\" peļņa šogad pirmajā pusgadā bija 15,117 miljoni eiro, kas ir par 25,2% mazāk nekā 2018.gada pirmajā pusgadā, tādējādi pēc gūtās peļņas apmēra ierindojot \"Rietumu banku\" trešajā pozīcijā. Vienlaikus bankas \" Citadele \" peļņa šogad pirmajā pusgadā bija 12,45 miljoni eiro, kas ir par 1,5% mazāk nekā gadu iepriekš. Asociācijas dati arī liecina, ka \" Luminor Bank \" filiāles Latvijā peļņa 2019.gada pirmajā pusgadā bija 5,951 miljons eiro, kas ir 3,7 reizes mazāk nekā gadu iepriekš, \" BlueOrange  Bank\" nopelnījusi 4,31 miljonu eiro, kas ir par 36,5% mazāk nekā 2018.gada pirmajā pusgadā, \"LPB Bank\" - 3,107 miljonus eiro, kas ir samazinājums par 11,9%, \"Rigensis Bank\" - 2,56 miljonus eiro, kas ir pieaugums 2,1 reizi, \"Reģionālā investīciju banka\" - 1,949 miljonus eiro, kas ir par 12,1% mazāk, \"Meridian Trade Bank\" - 466,7 tūkstošus eiro, kas ir 2,6 reizes mazāk, \" Baltic International Bank \" - 295,3 tūkstošus eiro pretstatā zaudējumiem gadu iepriekš, savukārt \"Signet Bank\" peļņa bija 162,7 tūkstoši eiro, kas ir kritums par 4,1%. Vienlaikus zaudējumi šogad pirmajā ceturksnī bija \"Expobank\" - 551,6 tūkstoši eiro, \"PrivatBank\" - 706,3 tūkstoši eiro, kā arī \"PNB bankai\" - 5,678 miljoni eiro. Asociācijā neinformē par tās biedru \" Danske Bank \" filiāles Latvijā, kā arī \"OP Corporate Bank\" filiāles Latvijā datiem, kā arī datos nav ietverti \"BigBank\" Latvijas filiāles rezultāti. Kopumā Latvijas banku sektors 2019.gada pirmajā pusgadā strādājis ar peļņu 127,217 miljonu eiro apmērā, kas ir par 4,5% mazāk nekā gadu iepriekš.", "link": "https://www.delfi.lv/bizness/37293360/bankas_un_finanses/51446867/banku-sektora-lielaka-pelna-swedbank-un-seb-banka-zaudejumi-trim-bankam"},
{"title": "Pie skaidras naudas tikt aizvien grūtāk – bankomātu skaits sarūk", "category": "Finanses", "body": "Bezskaidras naudas izmantošanas paradumi veicinājuši arī izmaiņas banku bankomātu tīklā un filiālēs, turklāt pandēmija šos procesus vēl vairāk paātrinājusi. Ņemot vērā bezkontakta maksājumu attīstību, nākotnē bankas plāno ieviest arī bezkontakta iespēju bankomātos. Tiesa gan, eksperti prognozē, ka, neskatoties uz to, ka bezskaidra nauda dominē, skaidra nauda aizvien saglabās savu lomu un tik drīz neizzudīs. \"Delfi\" apkopo ekspertu izteiktās prognozes un pieejamos datus.  Maksājumu paradumi būtiski mainās, un, kā uzrāda \"Latvijas Faktu\" veiktā aptauja, šā gada augustā vidēji iedzīvotāji 68% savu norēķinu veica bezskaidrā naudā, bet 32% – skaidrā naudā.", "link": "https://www.delfi.lv/bizness/37293360/bankas_un_finanses/52716929/pie-skaidras-naudas-tikt-aizvien-grutak-bankomatu-skaits-saruk"},
{"title": "'ABLV Bank' 50 miljonu lietā kriminālprocess arī pret Berni, ziņo raidījums", "category": "Finanses", "body": "Lietā par 50 miljonu eiro iespējamo legalizāciju likvidējamajā \" ABLV Bank \" kriminālprocess uzsākts arī pret bankas akcionāru un bijušo valdes priekšsēdētāju Ernestu Berni, vēstīja LTV raidījums \"de facto\". Raidījumam zināms, ka Bernis tiesībsargājošajām iestādēm uzsvēris: viņam neesot nekādu ziņu par naudas atmazgāšanu bankā. Tāpat viņš nepazīstot ne šonedēļ apcietināto uzņēmēju Andri Putniņu, ne Krievijas pilsoni Vjačeslavu Ivanovu, ko prokuratūra uzskata par starptautiskās organizētās grupas līderi. Tajā ietilpstot arī kāds Šveices finansists, vairāki Baltkrievijas pilsoņi un kādreizējais \"ABLV Bank\" pārstāvniecības Minskā vadītājs, izpētījis raidījums. \"de facto\" zināms, ka prokuratūras versija ir šāda: līdz 2016. gada janvārim Putniņš organizētā grupā ar vairākiem ārzemniekiem (Herbert Herger, Viacheslav Ivanov, Siarhei Lashakou, Aliaksei Likhtarovich, Artiom Kolesnik, Christian Fuso, Eugene Terekhin) vairākās valstīs reģistrējis uzņēmumus ar kontiem kredītiestādēs, lai uz viltotu dokumentu pamata pārskaitītu noziedzīgi iegūtos līdzekļus, tādējādi slēpjot noziedzīgo izcelsmi naudai, kas ieskaitīta organizētās grupas kontrolē esošu uzņēmumu kontos. Jau ziņots, ka trešdien minētajā kriminālprocesā Rīgas pilsētas Vidzemes priekšpilsētas tiesa piemēroja drošības līdzekli – apcietinājumu juristam Putniņam. Pēc \"TV3 ziņas\" vēstītā, viņš ilgstoši konsultējis uzņēmējus no Baltkrievijas. Prokuratūra iepriekš informēja, ka kriminālprocesā kopumā astoņām personām ir piemērots statuss – persona, kurai ir tiesības uz aizstāvību. Taču prokuratūrā neatklāja, vai šīm personām ir arī aizturētā statuss vai personas, pret kuru sākts kriminālprocess, statuss. Visas šīs personas atrodas Latvijā. Aģentūra LETA gan noskaidroja, ka no minētajām personām četras bija aizturētā statusā, bet tikai diviem lūgts tiesai piemērot apcietinājumu. \"Delfi\" jau ziņoja, ka Organizētās noziedzības un citu nozaru specializētās prokuratūras, Korupcijas novēršanas un apkarošanas biroja (KNAB), Valsts policijas Organizētās noziedzības apkarošanas pārvaldes, Valsts ieņēmumu dienesta Nodokļu un muitas pārvaldes, kā arī  Finanšu un kapitāla tirgus komisijas  (FKTK) darbinieki otrdien veica neatliekamās procesuālās darbības, tostarp vismaz 20 kratīšanas Latvijā un arī Baltkrievijā sadarbībā ar šīs valsts tiesībsargājošām iestādēm. Prokuratūra paziņojusi, ka izmeklēšanas darbības tiek veiktas saistībā ar noziedzīgi iegūtu līdzekļu legalizāciju ne mazāk kā 50 000 000 eiro apmērā kādā kredītiestādē. Krimināllietā esošie materiāli satur ziņas, ka organizētā grupa, kurā ietilpst vairāku valstu pārstāvji, laikā no 2015. gada līdz 2018. gadam veica noziedzīgi iegūtu līdzekļu legalizāciju ne mazāk kā 50 000 000 eiro apmērā, tostarp, veicot pārskaitījumus vienā no Latvijas kredītiestādēm par faktiski nenotikušiem darījumiem. Organizētās grupas īstenoto noziedzīgo nodarījumu atbalstīja likvidējamā kredītiestāde un tās darbinieki, novēršot šķēršļus naudas līdzekļu pārskaitīšanā, uzskata izmeklētāji. Kriminālprocesā notiek pirmstiesas izmeklēšana pēc diviem Krimināllikuma pantiem, proti, par dokumentu viltošanu un noziedzīgi iegūtu līdzekļu legalizēšanu. Šis kriminālprocess sākts pagājušajā gadā un tajā izveidota izmeklēšanas grupa. Pērn 19. oktobrī Organizētās noziedzības un citu nozaru specializētās prokuratūra pārņēma kriminālprocesa izmeklēšanu. Latvijas Televīzija otrdienas vakarā vēstīja, ka lietas ietvaros iztaujāts \"ABLV Bank\" akcionārs Ernests Bernis, taču nekāds statuss viņam tobrīd nebija piemērots, – to apliecinājis Berņa advokāts Jānis Kārkliņš. Viņš arī norādīja, ka ne Berņa darbavietā, ne dzīvesvietā neesot izņemti nekādi dokumenti vai citi priekšmeti, \"kas varētu liecināt par jebkādu Berņa kunga saistību ar lietas ietvaros minētajiem uzņēmumiem\". Advokāts apgalvoja, ka lieta ir saistīta ar dažiem bijušās bankas ārvalstu klientiem, kur prokuratūra uzskata, ka klienti, iespējams, veikuši kādus noziedzīgus nodarījumus. Maksimālai klientu un kreditoru interešu aizstāvībai un, ņemot vērā Eiropas Centrālās bankas lēmumu par likvidācijas procesa sākšanu, \"ABLV Bank\" akcionāri ārkārtas sapulcē 2018.gada 26. februārī nolēma pašlikvidēties, savukārt Finanšu un kapitāla tirgus komisijas padome 2018. gada 12. jūnijā atļāva \"ABLV Bank\" sākt pieteikto pašlikvidācijas procesu. Eiropas Centrālā banka no 2018. gada 12. jūlija ir anulējusi \"ABLV Bank\" izsniegto licenci. \"ABLV Bank\" problēmas radās pēc ASV Finanšu ministrijas Finanšu noziegumu apkarošanas tīklu (\"FinCEN\") 2018. gada februāra vidū paziņotā, ka tā plāno noteikt sankcijas \"ABLV Bank\" par naudas atmazgāšanas shēmām, kas palīdzējušas Ziemeļkorejas kodolieroču programmai, kā arī nelegālām darbībām Azerbaidžānā, Krievijā un Ukrainā. \"FinCEN\" publiskotajā ziņojumā arī teikts, ka \"ABLV Bank\" vadība līdz 2017. gadam izmantojusi kukuļdošanu, lai ietekmētu amatpersonas Latvijā, cenšoties novērst pret to vērstas tiesiskas darbības un mazinātu draudus savām augsta riska darbībām. \"ABLV Bank\" apsūdzības ir noraidījusi. Aģentūra LETA arhīvs liecina, ka saistībā ar \"ABLV Bank\" pēdējos gados Latvijas tiesībsargājošās iestādēs ir ierosināti vairāki kriminālprocesi, taču pagaidām aģentūrai LETA vēl nav izdevies noskaidrot kāda ir bijusi virzība šajās lietās. Piemēram, pagājušā gada oktobrī Valsts policijas Sabiedrisko attiecību nodaļā apliecināja, ka Valsts policijas Ekonomisko noziegumu apkarošanas pārvaldes (ENAP) izmeklēšanā tobrīd bija astoņi kriminālprocesi, kuros izmeklē \"ABLV Bank\" un tās darbinieku lomu iespējamā naudas atmazgāšanā.", "link": "https://www.delfi.lv/bizness/37293360/bankas_un_finanses/51848771/ablv-bank-50-miljonu-lieta-kriminalprocess-ari-pret-berni-zino-raidijums"},
{"title": "Kaspars Peisenieks: maijs Baltijas biržās – veiksminieki, zaudētāji un prognozes", "category": "Finanses", "body": "Jāsaka, ka biržās neviens mēnesis nav garlaicīgs. Garlaicīgs var būt sniegums atsevišķām akcijām, kuru cena gandrīz nemaz neizmainās, taču arī  Baltijas  biržās ir pietiekami daudz dažādu uzņēmumu, kuriem attiecīgajā mēnesī ir gājis dažādi. Ir lieli kāpumi un ir lieli kritumi. Vēl, protams, jāatceras, ka ne viss, kam ir liels pieaugums vai kritums, ir mūsu uzmanības vērts. Baltijas biržās ir vairāki uzņēmumi, kuriem ik pa laikam ir ļoti lielas svārstības, taču tirdzniecības apgrozījums ir ļoti, ļoti neliels. Attiecīgi šādu uzņēmumu akcijas nevar normāli ne nopirkt, ne arī pārdot. Tāpēc, skatoties uz akcijām Baltijas biržā, liela uzmanība ir jāpievērš arī konkrētās akcijas likviditātei jeb cik viegli to ir nopirkt un pārdot. Jo zemāks akcijas apgrozījums, ko var skatīt gan pēc notirgotā akciju skaita, gan pēc notirgoto akciju summas, jo zemāka ir akcijas likviditāte. Jāpiebilst, ka likviditātes nozīmīgums būtiski pieaug līdz ar ieguldāmo līdzekļu pieaugošu apmēru. Varbūt kādam varētu šķist jocīgs tik garš ievads, taču šoreiz tas ir nozīmīgs, raugoties uz maija veiksminiekiem.", "link": "https://www.delfi.lv/bizness/37293360/bankas_un_finanses/53281937/kaspars-peisenieks-maijs-baltijas-birzas-veiksminieki-zaudetaji-un-prognozes"},
{"title": "Purgaile: Latvijas ekonomikai ļoti palīdzētu jauna kreditētāja ienākšana banku sektorā", "category": "Finanses", "body": "Latvijas ekonomikai ļoti palīdzētu jauna kreditētāja ienākšana banku sektorā, otrdien intervijā Latvijas Televīzijas raidījumam \"Rīta Panorāma\" pauda  Finanšu un kapitāla tirgus komisijas  ( FKTK ) priekšsēdētāja Santa Purgaile. Viņa norādīja, ka Latvijas ekonomika aug, taču izsniegto kredītu apmērs tautsaimniecībai ir par mazu, tāpēc joprojām Latvijā ir vieta bankām, kuras vēlas fokusēties uz mazo un vidējo uzņēmumu apkalpošanu. \"Ekonomikai ļoti palīdzētu, ja, piemēram, pie mums ienāktu kāds no Eiropas lielākajiem spēlētājiem, vai kāds pasaules, globāls spēlētājs, vai arī kāds vietējais jauna kapitāla spēlētājs,\" sacīja Purgaile. Tajā pašā laikā FKTK priekšsēdētāja arī atzina, ka komisijas rīcībā nav informācijas par konkrētu banku vēlmi sākt darbu Latvijā. \"Mums nav konkrētas indikācijas, ka šobrīd kāda kontēta banka skatās, bet mums ir indikācijas, ka mēs gribētu, lai kāds skatītos uz mūsu reģionu,\" sacīja Purgaile. Tāpat viņa uzsvēra, ka banku tirgus nav statisks. \"Banku tirgus ne Latvijā, ne pasaulē nav statisks. Mēs katru dienu redzam kaut kādas izmaiņas,\" piebilda Purgaile. FKTK priekšsēdētāja arī norādīja, ka šogad ar ikvienu Latvijā strādājošo banku komisija runās par to darbības plānu šim gadam un arī nākamajiem gadiem. \"Ar katru banku mums būs stratēģiskā dialoga sesija un mēs pārliecināsimies, ka ikvienai bankai ir skaidrs plāns ne tikai šim gadam, bet arī uz priekšu,\" teica Purgaile. Jau vēstīts, ka  Saeima  2019. gada 24. oktobrī apstiprināja Purgaili FKTK vadītājas amatā.", "link": "https://www.delfi.lv/bizness/37293360/bankas_un_finanses/51853605/purgaile-latvijas-ekonomikai-loti-palidzetu-jauna-kreditetaja-ienaksana-banku-sektora"},
{"title": "'Privatbank' valdē iecelts Matīss Krištobans", "category": "Finanses", "body": "Latvijas \" Privatbank \" valdē iecelts bankas biznesa attīstības un stratēģijas vadītājs Matīss Krištobans, liecina \"Firmas.lv\" informācija. Tādējādi šobrīd bankas valdē strādā Inga Rumba, kura ir valdes priekšsēdētāja pienākumu izpildītāja, kā arī valdes locekļi Kristīna Matvejeva, Una Jansone un Krištobans. \"PrivatBank\" informēja, ka Krištobana iecelšana par biznesu atbildīgā valdes locekļa amatā ļaus efektīvāk pildīt valdes funkcijas, atbilstoši katra valdes locekļa zināšanām un kompetencei, tādējādi panākot bankas stratēģijas ātrāku realizāciju un nostiprinās \"PrivatBank\" pozīciju vietējā finanšu tirgū. Krištobanam ir 12 gadu pieredze finanšu pakalpojumu nozarē, bet \"PrivatBank\" viņš sāka strādāt 2019.gadā kā Stratēģijas un biznesa attīstības departamenta vadītājs. Kopš 2007.gada Krištobans strādājis dažādos amatos gan bankās, gan \"FinTech\" kompānijās. Viņam ir pieredze dažādās Eiropas valstīs. Krištobans ir ieguvis MBA grādu Rīgas Tehniskās universitātes Rīgas Biznesa skolā. Izmaiņas \"Privatbank\" valdes sastāvā iegrāmatotas pirmdien, 9.martā. Vēstīts, ka \"PrivatBank\" pagājušajā gadā, pēc provizoriskiem datiem, strādāja ar zaudējumiem 6,9 miljonu eiro apmērā, kas ir par 5,7% vairāk nekā 2018.gadā. Bankas aktīvi 2019.gada 31.decembrī bija 195,94 miljonu eiro apmērā, kas ir par 1,4% jeb 2,706 miljoniem eiro mazāk nekā 2018.gada beigās, kad \"PrivatBank\" aktīvi bija 198,646 miljonu eiro apmērā. Pēc aktīvu apmēra \"PrivatBank\" 2019.gada septembra beigās bija 11.lielākā banka Latvijā. Bankas lielākais akcionārs ir Ukrainas \"PrivatBank\", kuru 2016.gada decembrī Ukrainas valdība nacionalizēja.", "link": "https://www.delfi.lv/bizness/37293360/bankas_un_finanses/51953627/privatbank-valde-iecelts-matiss-kristobans"},
{"title": "Banku peļņa, par spīti krīzei, augusi par 22%", "category": "Finanses", "body": "Latvijas banku sektora peļņa ir pozitīva kopš 2012. gada; Latvijas banku sektora uzkrātā peļņa kopš 2008. gada (ekonomiskās krīzes) jeb pēdējo 13 gadu laikā ir 615 miljoni. Asociācijas biedru banku peļņa sasniegusi 100,2 miljonus eiro, kas ir par 49,5% mazāk nekā iepriekšējā gadā, savukārt kopējā banku sektora peļņa ir 146 miljoni eiro jeb par 22,4% vairāk nekā iepriekšējā gadā. Noguldījumu apjoms Latvijas bankās palielinājies par 5% jeb 0,92 miljardiem eiro un sasniedz 18,66 miljardus eiro, kas ir lielākais iedzīvotāju un uzņēmumu noguldījumu apmērs kopš 2017. gada. Pēdējo 12 mēnešu periodā noguldījumi ir palielinājušies par 8% jeb 1,45 miljardiem eiro. 2020. gada 4. ceturksnī kredītu apjoms samazinājās par 3% jeb 0,34 miljardiem eiro, salīdzinot ar 2020. gada 3. ceturksni. Savukārt pēdējo 12 mēnešu periodā apjoms ir samazinājies par 4% jeb 0,52 miljardiem eiro.", "link": "https://www.delfi.lv/bizness/37293360/bankas_un_finanses/52993821/banku-pelna-par-spiti-krizei-augusi-par-22"},
{"title": "'PrivatBank' samazinās filiāļu skaitu Latvijā", "category": "Finanses", "body": "2020. gada 18. septembrī savu darbību izbeigs bankas reģionālās filiāles \"Daugavpils\", \"Rēzekne\" un \"Valmiera\". Līdz 18. septembrim klientu apkalpošana filiālēs notiks ierastajā darba režīmā, arī bankomāti būs pieejami līdz septembra beigām. Filiāles \"Daugavpils\", \"Rēzekne\" un \"Valmiera\" klientu apkalpošanu klātienē nodrošinās sešas bankas filiāles, četras no kurām atrodas Rīgā un divas – Latvijas lielākajos reģionos. \"PrivatBank\" par biznesa attīstību un stratēģiju atbildīgais valdes loceklis Matīss Krištobans teic, ka bankas attilinātie pakalpojumi kļūst populārāki, līdz ar to samazinās klātienes darījumu skaits filiālēs, tāpēc no 2020. gada 18. septembra banka slēgs savas filiāles Daugavpilī, Rēzeknē un Valmierā. Arī turpmāk varēs izmantot internetbankas piedāvātās iespējas un bankas pakalpojumus attālināti.", "link": "https://www.delfi.lv/bizness/37293360/bankas_un_finanses/52304989/privatbank-samazinas-filialu-skaitu-latvija"},
{"title": "No 'Signet Bank' vadītāja Idelsona nepiedzīs zaudējumus saistībā ar Krievijas 'M2M Private Bank' bankrotu", "category": "Finanses", "body": "Maskavas Arbitrāžas tiesa, izskatot Krievijas Noguldījumu apdrošināšanas aģentūras prasību par zaudējumu piedziņu no 12 bijušajām \"M2M Private Bank\" kontrolējušajām personām pavisam 9 988 036 000 rubļu (apmēram 112 miljoni eiro) apmērā, pēc portālā vēstītā, nolēmusi, ka šī summa piedzenama no sešām personām, savukārt vēl sešām personām, tostarp Idelsonam, zaudējumi nav jāsedz. Idelsons bija \"M2M Private Bank\" valdes priekšsēdētājs no 2010.gada novembra līdz 2013.gada jūnijam. Savukārt 2020.gada janvārī Maskavas Arbitrāžas tiesa apmierināja bankrotējušas \"M2M Private Bank\" prasību no \"Signet Bank\" piedzīt 726,3 miljonu rubļu (apmēram astoņi miljoni eiro) parādu saistībā ar 2015.gadā izsniegtu starpbanku aizdevumu, ziņoja portāls \"Pravo.ru\". No šīs summas 287,8 miljoni rubļu ir procenti par kredīta izmantošanu, 342,2 miljoni rubļu - sodanauda par pamatsummas atdošanas termiņa neievērošanu un 96,2 miljoni rubļu - sodanauda par procentu samaksas termiņa neievērošanu. Turklāt atbildētājam jākompensē \"M2M Private Bank\" valsts nodeva 200 000 rubļu apmērā. Krievijas Centrālā banka \"M2M Private Bank\" licenci atsauca 2016.gada decembrī. Centrālā banka bija secinājusi, ka \"M2M Private Bank\" izvietojusi līdzekļus zemas kvalitātes aktīvos un nav veidojusi rezerves, kas būtu adekvātas riskiem. Bankas aktīvu neapmierinošās kvalitātes dēļ tā nav spējusi savlaicīgi pildīt saistības pret kreditoriem. 2017.gada februārī \"M2M Private Bank\" tika atzīta par bankrotējušu. Jau vēstīts, ka \"Signet Bank\" peļņa pagājušajā gadā, pēc provizoriskiem datiem, bija 1,229 miljoni eiro, kas ir par 65,2% vairāk nekā 2019.gadā. \"Signet Bank\" dibināta 1992.gadā ar nosaukumu \"Latvijas Biznesa banka\". 2013.gada maijā banku iegādājās holdinga VMHY līdzīpašnieks Andrejs Vdovins un banka jūlijā mainīja nosaukumu pret \"Bank M2M Europe\". Savukārt 2017.gada septembrī par bankas vairākuma akcionāriem kļuva Latvijas un starptautisku investoru grupa, kurā ietilpst \"Hansalink\", \"Fin.lv\" un \"Signet Acquisition III\", un banka mainīja nosaukumu pret \"Signet Bank\".", "link": "https://www.delfi.lv/bizness/37293360/bankas_un_finanses/53070651/no-signet-bank-vaditaja-idelsona-nepiedzis-zaudejumus-saistiba-ar-krievijas-m2m-private-bank-bankrotu"},
{"title": "FKTK piemērojusi 'Privatbank' viena miljona eiro sodu; bankas finanšu rādītāji ļauj to samaksāt", "category": "Finanses", "body": "Finanšu un kapitāla tirgus komisijas  (FKTK) padome 13.09.2019. ir pieņēmusi lēmumu piemērot soda naudu AS \"Privatbank\" 1 019 319 eiro apmērā par noziedzīgi iegūtu līdzekļu legalizācijas un terorisma un proliferācijas finansēšanas novēršanas (turpmāk – NILLTPFN) normatīvo aktu prasību pārkāpumiem. Bankai noteikti vairāki tiesiskie pienākumi, tostarp noteiktajā termiņā ir jāiesniedz FKTK izvērtēšanai pasākumu plāns konstatēto pārkāpumu un trūkumu novēršanai un jāveic iekšējās kontroles sistēmas neatkarīgs izvērtējums, informē FKTK.  FKTK Bankā veica klātienes pārbaudi, kuras laikā FKTK ir konstatējusi virkni pārkāpumu, kas saistīti ar iekšējās kontroles sistēmu, klientu bāzes riskiem un to pārvaldību. Pārkāpumi liecina par nopietniem trūkumiem Bankas iekšējās kontroles sistēmā NILLTPFN jomā, jo tie ir atklāti būtiskākajos klientu izpētes un darījumu uzraudzības elementos. \" Privatbank \" nebija izveidojusi tādu savas darbības riskiem atbilstošu iekšējās kontroles sistēmu NILLTPFN jomā, kas nodrošinātu efektīvu normatīvo aktu prasību ievērošanu, piemēram: Ņemot vērā minēto, FKTK secinājusi, ka \"Privatbank\" nav nodrošinājusi efektīvu iekšējās kontroles sistēmas darbību NILLTFN jomā tā, lai tā savā darbībā ievērotu NILLTPFN normatīvo aktu prasības, turklāt pārkāpumi vērtējami kā būtiski un ilgstoši. Vienlaikus FKTK ņem vērā bankas līdz šim paveikto FKTK konstatēto trūkumu novēršanā. Saskaņā ar FKTK lēmumu bankai noteiktā termiņā FKTK ir jāiesniedz pasākumu plāns noteikto tiesisko pienākumu veikšanai un konstatēto pārkāpumu un trūkumu novēršanai un jāveic plānā paredzētie pasākumi, lai banka turpmāk nepieļautu līdzīga rakstura pārkāpumus iekšējās kontroles sistēmā NILLTPFN riska pārvaldības jomā. Turklāt, piesaistot zvērinātu revidentu vai zvērinātu revidentu komercsabiedrību, jāveic neatkarīgs izvērtējumus par bankas iekšējās kontroles sistēmas atbilstību un efektivitāti. Bankai noteiktais soda naudas apmērs ir 90% no maksimālā likumā norādītā apmēra – 10% no bankas kopējā gada apgrozījuma. Bankai noteiktā soda nauda viena mēneša laikā no šā administratīvā akta spēkā stāšanās dienas jāiemaksā valsts budžetā. Savukārt \"Privatbank\" informē, ka FKTK 13.09.2019. lēmums par viena miljona eiro soda naudas piemērošanu bankai ir pieņemts par 2017. gadā FKTK veiktās bankas iekšējās kontroles sistēmas efektivitātes pārbaudes rezultātiem noziedzīgi iegūto līdzekļu legalizācijas un terorisma finansēšanas novēršanas jomā. Bankas vadība respektē un ņem vērā FKTK secinājumus un apņemas konstatētos trūkumus pilnībā novērst, uzlabojot bankas iekšējās kontroles sistēmu. Iepriekšējo gadu finanšu rādītāji ļauj \"Privatbank\" samaksāt noteikto sodu 1 019 319 eiro apmērā. Banka uzsver, ka FKTK lēmums nekādi neietekmēs bankas klientus un ikdienas darbu. Kopš 2016. gada banka turpina īstenot virkni procesu, kuru mērķis ir uzlabot iekšējās kontroles sistēmu, tostarp tos, ko pieņemtajā lēmumā identificēja FKTK. Bankas darbība turpina mainīties, pastiprinoties NILLTPFN prasībām un reaģējot uz vispārējo situāciju Latvijas banku nozarē, skaidro \"Privatbank\". Banka aktīvi ievieš labāko starptautisko praksi AML procedūrās un standartos, turpina modernizēt tehnoloģijas un ieguldīt līdzekļus bankas sistēmās un darbiniekos. Pēdējo gadu laikā banka ir veikusi ievērojamus ieguldījumus NILLTPFN sistēmās un darīs to arī turpmāk. Banka turpinās konstruktīvu sadarbību ar FKTK, lai stiprinātu Latvijas banku sektora starptautisko konkurētspēju un novērtējumu. Bankas kapitāla pietiekamības rādītājs ir viens no labākajiem Latvijas banku nozarē, proti, 2019. gada 2. ceturkšņa beigās tas bija 28,65% (normatīvā prasība ir 11,3%). \"Privatbank\" uzsver, ka šis kapitāla pietiekamības rādītāja līmenis kliedē jebkādas šaubas par bankas kapitāla stiprumu un spēju aktīvi konkurēt tirgū. Turklāt banka uztur ļoti augstu likviditātes seguma rādītāju, kas 2019. gada 2. ceturkšņa beigās bija 660,35% (minimālā normatīvā prasība ir 100%), kas apliecina \"Privatbank\" stabilitāti.", "link": "https://www.delfi.lv/bizness/37293360/bankas_un_finanses/51473153/fktk-piemerojusi-privatbank-viena-miljona-eiro-sodu-bankas-finansu-raditaji-lauj-to-samaksat"},
{"title": "Pirmajā pusgadā 'Citadele' aizdevumos izsniegusi rekordaugstu summu", "category": "Finanses", "body": "Šā gada pirmajā pusgadā banka “ Citadele ” ir nopelnījusi 32.6 miljoni eiro;  Baltijas  privātpersonu, mazo un vidējo uzņēmumu (MVU), korporatīvā un līzinga segmenta klientiem jaunos aizdevumos izsniegts 551 miljons eiro. 2021. gada 1. pusgadā klientiem jaunos aizdevumos tika izsniegta rekorda augsta summa – 551 miljons eiro, gandrīz divas reizes vairāk nekā 2020. gada 2. pusgadā, informē banka. 2021. gada 2. ceturksnī tika izsniegti 243 miljoni eiro un 31 miljons eiro tika ieguldīts vietējās korporatīvās obligācijās. Kopējais aizdevumu portfelis 2021. gada 30. jūnijā bija 2,457 miljoni eiro, kas ir par 59% vairāk nekā 2020. gada beigās. Portfeļa pieaugumu ietekmēja SIA \"UniCredit Leasing\" (pārdēvēts par SIA \"Citadele Leasing\") iegāde gada sākumā. Portfeļa kvalitāte turpināja uzlaboties, un slikto kredītu rādītājs uz 2021. gada 30. jūniju bija 3.4%, salīdzinot ar 3.9% 2021. gada 1. ceturkšņa beigās. \"Citadele\" informē par spēcīgi finanšu rādītājiem ar neto peļņu 32.6 miljoni eiro 2021. gada 1. pusgadā un gada kapitāla atdevi 18.1%. Neto peļņa 2. ceturksnī bija 22.1 miljons eiro, un kapitāla atdeve sasniedza 24.3%. Tā turpina darbību ar pietiekamiem kapitāla un likviditātes rādītājiem. 2021. gada 30. jūnijā kapitāla pietiekamības rādītājs (CAR, ieskaitot perioda rezultātu) bija 19.4 % un likviditātes seguma rādītājs (LCR) bija 187 %. Klientu depozīti 2021. gada 30. jūnijā sasniedza 3,798 miljonus eiro, 2 % pieaugums salīdzinājumā ar iepriekšējo ceturksni, un 3% pieaugums pret iepriekšējā gada beigām. 2021. gada 2. jūlijā tika pabeigta darījuma pirmā daļa starp \"Citadele\" un \" ABLV Bank \" par tai piederošā hipotekārā kredītportfeļa lielākās daļas iegādi. Tā rezultātā \"Citadeles\" hipotekārais kredītportfelis ir pieaudzis par gandrīz 20 % (neto pieaugums par 114 miljoniem eiro). Iegāde dos papildu pozitīvu finansiālu ietekmi, sākot ar 2021. gada 3. ceturksni. Paredzams, ka darījuma otrais posms tiks pabeigts līdz gada beigām, un tas ietvers papildu hipotekāro kredītu līgumus aptuveni 50 miljonu eiro apmērā. \"\"Citadelei\" ir bijis spēcīgs pirmais pusgads, ekonomikai atkopjoties, varējām atbalstīt savus klientus ar rekorda augstu finansējumu. Augošais aktīvo klientu skaits, kas šī gada 30. jūnijā sasniedza 351 tūkstoti klientu, veidojot 12 % pieaugumu salīdzinājumā ar iepriekšējo gadu, apliecina stabilu izaugsmi un pieprasījumu pēc \"Citadeles\" finanšu pakalpojumiem. Mobilās lietotnes aktīvo lietotāju skaita pieaugums par 28 % procentiem pret iepriekšējo gadu, sasniedzot 176 tūkstošus, liecina par veiksmīgu koncepta \"banka kabatā\" iedzīvināšanu,\" saka \"Citadeles\" vadītājs.Johans Akerbloms (Johan Åkerblom). Banka šī gada pirmajā pusgadā turpināja darbu pie produktu un pakalpojumu attīstīšanas. Domājot par MVU klientu ērtībām, \"Citadele\" sāka attālinātu kontu atvēršanu uzņēmumiem, kā arī ir ieviesusi jaunu rīku MVU un korporatīvajiem klientiem - \"Biznesa portālu\". Tā turpināja arī stiprināt savas pozīcijas mobilo maksājumu jomā – 2021. gada jūnijā tika laisti klajā \"FitBit Pay\" un \"Garmin Pay\". Piekrītot viedoklim, ka klimata pārmaiņas kļūst par galveno prioritāti daudzām nozarēm, tostarp finanšu iestādēm, \"Citadele\" ir sākusi saules paneļu patēriņa kreditēšanas izmēģinājumu Lietuvā, palīdzot ekonomikai piekļūt ilgtspējīgiem aktīviem par pievilcīgāku cenu. Banka sola turpināt izstrādāt jaunus piedāvājumus, kas atbalsta pāreju uz zaļu ekonomiku. \"Citadeles\" banka ir otrā lielākā banka Latvijā pēc aktīviem. \"Citadeles\" grupa tiek pārvaldīta no Latvijas. Tās meitas uzņēmumi un filiāles darbojas Latvijā, Lietuvā un Igaunijā.", "link": "https://www.delfi.lv/bizness/37293360/bankas_un_finanses/53508863/pirmaja-pusgada-citadele-aizdevumos-izsniegusi-rekordaugstu-summu"}
]