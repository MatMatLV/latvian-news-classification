[
{"title": "Eiropas paralimpieši par dalību Parīzes spēlēs lems Latvijā", "category": "Sports", "body": "Reaģējot uz  Latvijas Paralimpiskās komitejas  (LPK) un citu nacionālo paralimpisko komiteju iebildumiem pret  Starptautiskās paralimpiskās komitejas  (IPC) pieņemto lēmumu par Krievijas un Baltkrievijas sportistu dalību Parīzes paralimpiskajās spēlēs 2024. gadā, Eiropas Paralimpiskā komiteja informējusi tās biedrus par plānu organizēt ārkārtas ģenerālo asambleju februāra beigās vai marta sākumā, aicinot Latviju un LPK kļūt par šis ģenerālās asamblejas organizatoriem. Pēc IPC lēmuma pielaist Krievijas un Baltkrievijas sportistus Parīzes Paralimpiskajām spēlēm kā neitrālos sportistus, vairākas Eiropas valstis, tostarp – Latvija, vērsās pie Eiropas Paralimpiskās komitejas ar aicinājumu rīkot ārkārtas ģenerālo asambleju, lai vienotos par tālāko Eiropas valstu rīcību un nostāju šajā jautājumā. Eiropas Paralimpiskās komitejas prezidents Raimons Blondels norādīja, ka Latvija ir bijusi pirmā valsts, kas uzreiz pēc Starptautiskās Paralimpiskās komitejas lēmuma parādīja skaidru nostāju jautājumā par Krievijas un Baltkrievijas sportistu dalību Parīzes Paralimpiskajās spēlēs, tādēļ ārkārtas ģenerālās asamblejas organizēšana uzticēta Latvijai. \"Lai gan varētu šķist, ka Latvija ir neliela valsts, Pasaules paralimpiskā sporta arēnā Latviju varētu ierindot starp lielvalstīm – ne tikai runājot par augstajiem panākumiem, ko mūsu parasportisti gūst, bet arī jautājumos par atbalstu Ukrainai. Tieši pateicoties Latvijas Paralimpiskās komitejas iniciatīvai, kurai pēc mūsu aicinājuma pievienojās vēl 13 Eiropas valstis, Eiropas Paralimpiskā komiteja lēma par ārkārtas ģenerālās asamblejas organizēšanu. Mēs piedāvājām Latviju kā potenciālo kandidātvalsti šīs asamblejas rīkošanai, un mūsu piedāvājums saņēmis atbalstu ne tikai no pašas Eiropas jumta organizācijas, bet arī no citiem Eiropas kolēģiem,\" saka Latvijas Paralimpiskās komitejas prezidente  Daiga Dadzīte . LPK prezidente arī informē, ka šobrīd esošajā organizācijas budžetā finansējuma organizēt šo ārkārtas ģenerālo asambleju nav, taču jau septembrī sāktas sarunas ar  Izglītības un zinātnes ministrijas  pārstāvjiem par potenciālo finansējuma piešķiršanu, kas būtu paredzēts tieši šī pasākuma organizēšanai. Šādas ārkārtas ģenerālās asamblejas norisināšanās Latvijā būtu arī vērtīgs signāls sporta sabiedrībai. Atgādinām, ka Latvijas Paralimpiskā komiteja un Latvijas Ratiņkērlinga izlase bija pirmās, kas 2022.gada Pekinā notiekošajās Ziemas Paralimpiskajās spēlēs paziņoja, ka neaizvadīs spēles pret Krievijas izlases sportistiem. Īsi pēc Latvijas paziņojuma, lēmuma pievienojās citas Pasaules valstis, taču nepilnas 24 stundas pirms Pekinas Paralimpisko spēļu atklāšanas ceremonijas IPC lēma par aizliegumu Krievijas un Baltkrievijas sportistiem startēt Ziemas Paralimpiskajās spēlēs.", "link": "https://www.delfi.lv/sports/news/other_kinds/other/eiropas-paralimpiesi-par-dalibu-parizes-speles-lems-latvija.d?id=56060958"},
{"title": "Uz uzvaru takas esošā Ostapenko aizvada otro maču 'WTA Elite Trophy' turnīrā Ķīnā", "category": "Sports", "body": "Latvijas tenisiste  Jeļena Ostapenko  šodien Ķīnā \" WTA  Elite Trophy\" grupu turnīru otrajā spēlē tiksies ar ķīnieti Dženu Cjiņveņu, cīnoties par vietu pusfinālā. Mačs būs kā ceturtais un sāksies ne ātrāk kā pulksten 14.00 pēc Latvijas laika. Portāls \"Delfi\" piedāvās šīs cīņas teksta tiešraidi. Ostapenko WTA rangā ieņem 13.vietu un sacensībās izsēta ar trešo numuru, bet ranga 19.pozīcijas īpašniecei Dženai ir septītais numurs. Ostapenko  pirmajā mačā ar 4-6, 6-4, 6-1 pārspēja Horvātijas tenisisti Donnu Vekiču (WTA 24.) , kurai turnīrā ticis desmitais numurs. Dženas un Vekičas savstarpējā mačā pārāka ar 6-4, 6-7 (6:8), 6-4 pārāka bija ķīniete. Ostapenko ar Dženu tikusies divas reizes un abās zaudējusi gan pērnā gada ASV atklātā čempionāta pirmajā kārtā, gan šogad Abū Dabī \"WTA 500\" turnīra otrajā kārtā. Džena aizvada savu karjerā sekmīgāko sezonu, kurā izcīnījusi pirmos divus WTA titulus, pēdējo no tiem Džendžou \"WTA 500\" sacensībās desmit dienas pirms \"WTA Elite Trophy\". Tāpat viņa ASV atklātajā čempionātā sasniedza ceturtdaļfinālu, \"Grand Slam\" pirmo reizi iekļūstot labāko astoņniekā. Latvijas tenisistei šī ir debija šāda ranga turnīrā, taču 2017.gadā viņa piedalījās WTA finālturnīrā, trīs spēlēs izcīnot vienu uzvaru. Pasaules astoņas spēcīgākās tenisistes sezonas beigās piedalās WTA finālturnīrā, bet nākamās 11 spēcīgākās, kā arī viena īpašā ielūguma īpašniece - \"WTA Elite Trophy\" turnīrā, kas kopš 2015.gada notiek Džuhai. 2017.gadā \"WTA Elite Trophy\" sacensībās spēlēja  Anastasija Sevastova , tiekot līdz pusfinālam, bet gadu vēlāk viņa grupu turnīrā svinēja vienu uzvaru divās spēlēs. Džuhai notiek arī dubultspēļu sacensības, kurās startēs seši dueti. Viņu vidū būs arī Ostapenko pastāvīgā pāriniece ukrainiete Ļudmila Kičenoka, kura šoreiz spēlē kopā ar norvēģieti Ulriki Eikeri. Viņas izsētas ar ceturto numuru. Turnīrs Džuhai cietā seguma kortos notiks no 24. līdz 29.oktobrim.", "link": "https://www.delfi.lv/sports/news/other_kinds/teniss/uz-uzvaru-takas-esosa-ostapenko-aizvada-otro-macu-wta-elite-trophy-turnira-kina.d?id=56061958"},
{"title": "Federācijas iebilst sporta nozares finansēšanas reformai", "category": "Sports", "body": "Latvijas Sporta federāciju padome  (LSFP) iebilst  Izglītības un zinātnes ministrijas  (IZM) plānoto sporta nozares finansēšanas un administratīvās pārvaldības modeļa reformai, kas paredz arī būtiskas izmaiņas valsts budžeta finansējuma piešķiršanas kārtībā jau no 1. janvāra. Apzinoties valdības tiesības lemt par valsts budžeta finansējuma piešķiršanas kārtību un izmaiņām tajā, Latvijā atzīto sporta federāciju pārstāvji tiekoties uzsvēra, ka vienprātīgi iebilst – veids, kādā lēmumi par valsts budžeta finansējuma sadalījumu un piešķiršanu šobrīd tiek virzīti pieņemšanai valdībā un Saeimā, ir nepieņemami sasteigts, nepārskatāms, ar nozari neizdiskutēts un nesaskaņots. \"Būtiskā kavēšanās un ilgstošās neskaidrības par finansējuma piešķiršanu 2023. gadā un pēkšņi plānotās izmaiņas valsts finansējuma piešķiršanas kritērijos nākamajam periodam vien divus mēnešus pirms finanšu gada sākuma ne vien apdraud plānoto sporta nozares darbību un uzliek nesamērīgu slogu sporta federācijām, bet rada nestabilitāti, neskaidrību un haosu nozarē,\" teikts LSFP paziņojumā. Tikmēr LSFP prezidents Einars Fogelis norāda, ka iebildumus primāri raisa plānotā finansējuma piešķiršana un sadalījums pēc jauniem, sporta federācijām un sporta organizācijām vēl nezināmiem un ar tām neizdiskutētiem kritērijiem, kā arī izskanējusī informācija par mainītu prioritāri atbalstāmo sporta federāciju skaitu un šobrīd neskaidru prioritāro sporta federāciju noteikšanu. Vienlaikus sporta federāciju pārstāvji norādījuši arī uz citiem nerisinātiem un neatbildētiem nozares jautājumiem – pretrunām starp bērnu un jauniešu sportu un sporta masveidību kā noteikto prioritāti, un vienlaikus – regulāru, lielu, finansiāli ietilpīgu pasākumu finansēšanu no līdzekļiem neparedzētiem gadījumiem, kā arī ilgstošo finansējuma avotu samazināšanos sporta attīstībai Latvijā. \"Sporta federāciju pārstāvji uzsvēra ­– neskaidrības, nestabilitāte un neprognozējamība ir galvenie šobrīd sporta nozares politiku raksturojošie vārdi, kas ne vien apgrūtina federāciju darbības savlaicīgu plānošanu un neļauj plānot sacensību grafikus, bet arī bremzē sporta attīstību Latvijā kopumā,\" norādīts paziņojumā. Latvijas atzītās sporta federācijas sanāksmē vienojās par nepieciešamību izveidot krīzes vadības grupu, tajā iesaistot dažādu sporta veidu novirzienu (bloku) federāciju pārstāvjus turpmākajām sarunām ar IZM, valdību un Saeimu. Sporta federāciju pārstāvji vienprātīgi atzina – labas pārvaldības un koleģiāla lēmumu pieņemšana nozīmētu, ka jebkādām pārmaiņām valsts budžeta finansēšanas kārtībā Latvijā atzītajām sporta federācijām ir jābūt savlaicīgām, pamatotām un ņemot vērā federāciju viedokli.", "link": "https://www.delfi.lv/sports/news/other_kinds/other/federacijas-iebilst-sporta-nozares-finansesanas-reformai.d?id=56062158"},
{"title": "IZM par sporta finansējuma izmaiņām: pie jebkurām pārmaiņām, bija un būs neapmierinātie", "category": "Sports", "body": "Jaunais sporta finansējuma modelis samazinās finansējumu funkcionāru uzturēšanai, bet ieviešot izmaiņas jebkurā jomā allaž būs kāds neapmierinātais – atbildot uz Latvijas Sporta federāciju padomes ( LSFP ) paziņojumu, saka  Izglītības un zinātnes ministrijas  Sporta departamenta direktors Vladimirs Šteinbergs. Ziņots, ka  Latvijas Sporta federāciju padome  (LSFP) iebilst Izglītības un zinātnes ministrijas ( IZM ) plānoto sporta nozares finansēšanas un administratīvās pārvaldības modeļa reformai, kas paredz arī būtiskas izmaiņas valsts budžeta finansējuma piešķiršanas kārtībā jau no 1. janvāra. LSFP prezidents Einars Fogelis norāda, ka iebildumus primāri raisa plānotā finansējuma piešķiršana un sadalījums pēc jauniem, sporta federācijām un sporta organizācijām vēl nezināmiem un ar tām neizdiskutētiem kritērijiem, kā arī izskanējusī informācija par mainītu prioritāri atbalstāmo sporta federāciju skaitu un šobrīd neskaidru prioritāro sporta federāciju noteikšanu. Kā portālu \"Delfi\" informēja IZM, ministrijas pārstāvji netika uzaicināti uz LSFP organizēto sapulci, lai tajā arī varētu sniegt atbildes uz vēl neatbildētiem jautājumiem. Šteinbergs bilst, ka LSFP paziņojums neapturēs darbu, lai jau no 2024. gada 1. janvāra ieviestu pārmaiņas. \"Protams, kā jau pie jebkurām pārmaiņām, bija un būs neapmierinātie vai joprojām neatbildētie jautājumi, bet galvenais, ko mēs šobrīd piedāvājam ir par 50% lielāks finansējums sporta federāciju pamatdarbības nodrošināšanai, kas vairāk tiek orientēts bērnu un jauniešu sporta attīstībai. Protams, ka šāda pieeja samazina finansējumu funkcionāru uzturēšanai, pārdalot to par labu sportistiem un sporta aktivitātēm,\" saka Šteinbergs. \"Lai nodrošinātu procesa maksimālu caurspīdīgumu un adekvātu pārejas periodu, pašlaik tiek strādāts pie esošo pamatdarbības finansēšanas kritēriju pilnveidošanas, ņemot vērā bērnu un jauniešu sporta prioritāti.\" Šteinbergs norāda, ka pārejas procesā IZM cenšas iesaistīt maksimāli lielu sporta federāciju skaitu un uzklausīt viedokļus, regulāri organizējot darba grupu tikšanos. Piemēram, 6.oktobrī savus priekšlikumus piedāvājusi Latvijas Florbola savienība,  Latvijas Vieglatlētikas savienība ,  Latvijas Handbola federācija , Latvijas  Peldēšanas  federācija,  Latvijas Volejbola federācija ,  Latvijas Hokeja federācija ,  Latvijas Riteņbraukšanas federācija  un  Latvijas Futbola federācija , bet 10.oktobrī notika tikšanās ar 11 cīņas sporta veidu federācijām, kuras ietvaros tika izdiskutētas plānotās izmaiņas. \"Neizpratni izraisa LSFP publicētais paziņojums arī tāpēc, ka 11.oktobrī IZM telpās notika tikšanās ar LSFP speciāli veidotu darba grupu, kuras ietvaros no IZM puses esam atbildējuši uz 10 sporta federāciju un LSFP vadības jautājumiem par 2024.gada Sporta budžetu un plānotajām pārmaiņām un tikšanās laikā iebildumus neesam saņēmuši, tieši otrādi, sapulce noslēdzās ar LSFP prezidenta vārdiem par gatavību sadarboties,\" sašutumu neslēpj Šteinbergs. \"Papildus jau pieminētajam, esam organizējuši vēl divas tikšanās ar ziemas un ūdens sporta federāciju pārstāvjiem un tiek plānotas vēl vairākas: ar ne olimpiskajiem un tehniskajiem sporta veidiem. Mūsu mērķis bija un ir iesaistīt maksimāli lielu sporta nozares daļu, protams, primāri tos, kas vēlas iesaistīties.\" Šteinbergs norāda, ka visiem nozares pārstāvjiem tika nodrošināta iespēja piedalīties un uzdot jautājumus Saeimas sporta apakškomisijas sēdē, kuras ietvaros ministre,  Anda Čakša , informēja par 2024.gada plānoto Sporta budžetu. Vairāki sporta nozares pārstāvji arī izmantoja doto iespēju un uzdeva sev interesējošos jautājumus.", "link": "https://www.delfi.lv/sports/news/other_kinds/other/izm-par-sporta-finansejuma-izmainam-pie-jebkuram-parmainam-bija-un-bus-neapmierinatie.d?id=56063672"},
{"title": "Brāļi Samoilovi Maljorkas turnīrā iekļūst ceturtdaļfinālā", "category": "Sports", "body": "Aleksandrs  un  Mihails Samoilovi  piektdien Spānijā iekļuva pludmales volejbola profesionālās tūres (BPT) Maljorkas \"Futures\" turnīra ceturtdaļfinālā, bet Jānis Šmēdiņš/ Gustavs Auziņš  cieta zaudējumu un cīņas izslēgšanas spēļu turnīrā sāks ar pirmo kārtu. Ar pirmo numuru sacensībās izliktie Samoilovi A grupas otrajā mačā ar 2-0 (26:24, 21:16) pārspēja lietuviešus Arnu Rumseviču un Tomu Staševiču (9.), nodrošinot pirmo vietu grupā un vietu labāko astotniekā. Dienu iepriekš grupas pirmajā spēlē Latvijas duets ar 2-0 (21:18, 21:11) pieveica ar 16.numuru izsētos spāņus Horhi Paskvalu un Blaju Vilanovu. C grupas spēlē piektdien ar trešo numuru izsētais Latvijas duets Gustavs Auziņš/ Jānis Šmēdiņš  ar 20:22, 21:23 zaudēja kvalifikāciju pārvarējušajam Francijas duetam Kerans Divāls/Žoadels Ženevjē-Gardoks (11.) Pirmajā grupās spēlē ceturtdien ar 2-0 (27:25, 21:15) tika uzvarēts ar 14.numuru izliktais mājinieku pāris Daniels Moreno/Roberto Sanfelikss. Sacensību kvalifikāciju trešdien nespēja pārvarēt Bruno Bulgačs/Sandris Bērziņš. Ar 12.numuru izsētais Latvijas pāris pirmajā atlases kārtā ar 0-2 (15:21, 20:22) piekāpās Ženevjē-Gardokam un Divālam. \"Pro Beach Tour\" rangā pirmās ir \"Elite 16\" sacensības, otrās - \"Challenge\", trešās - \"Futures\" sacensības.", "link": "https://www.delfi.lv/sports/news/other_kinds/voleyball/brali-samoilovi-maljorkas-turnira-ieklust-ceturtdalfinala.d?id=56064910"},
{"title": "Šautriņu metējs Razma sīvi spēkojas ar van Gervenu, taču piedzīvo zaudējumu", "category": "Sports", "body": "Latvijas pārstāvis  Madars Razma  piektdien Dortmundē Eiropas čempionātā šautriņu mešanā zaudēja pirmajā kārtā, lai gan pāris reizes mačā bija tuvu tam, lai parūpētos par pārsteidzošu uzvaru. Razma cīņā par vietu astotdaļfinālā līdz sešiem uzvarētiem legiem ar rezultātu 5-6 zaudēja trīskārtējam pasaules un četrkārtējam Eiropas čempionam Mihaelam van Gervenam no Nīderlandes, kurš aizvadīja neraksturīgi nepārliecinošu spēli. Razma Profesionālās Dartu korporācijas (PDC) pasaules rangā ieņem 33.vietu, bet van Gervens ir otrajā pozīcijā. Eiropas čempionātā viņiem ir attiecīgi 30. un trešais numurs. Pirmajā legā Razmam izdevās 180 punktu gājiens, taču ar nākamo reizi neizdevās nodzēst 80 punktus, turpretī van Gervens nodzēsa visus 148 un panāca 1-0. Trešajā legā latvietim beigās izdevās nodzēst 68 punktus un panākt 1-2, bet nākamajā pēc vēl viena 180 punktu gājiena viņš vēlreiz neizmantoja iespēju noslēgt legu savā labā, savukārt pretinieks nodzēsa 108 punktus (3-1). Vēlreiz 180 punktus Razma nodzēsa nākamā lega sākumā un pēc tam pārliecinoši uzvarēja - 2-3. Turpinājumā abi sportisti apmainījās uzvarētiem legiem, bet septītajā Razma ceturto reizi mačā izcēlās ar 180 punktu gājienu un panāca 4-4. Nākamā lega noslēgumā latvietis sadzēsa 112 punktus un pirmo reizi mačā izvirzījās vadībā - 5-4. Desmitajā legā Razma noslēgumā netrāpīja \"D20\" lauciņā un neizmantoja mačā uzvaru nesošo šautriņu. Pēdējā legā Gervins pirmo reizi spēlē nodzēsa 180 punktus, savukārt Razma, kuram bija priekšrocība, vēlreiz neizmantoja iespēju noslēgt maču savā labā, nesadzēšot 142 punktus. Eiropas čempionātā šautriņu metēji cīnās par pusmiljonu Lielbritānijas mārciņu lielu balvu fondu, no kura uzvarētājs saņems 120 000.", "link": "https://www.delfi.lv/sports/news/other_kinds/other/sautrinu-metejs-razma-sivi-spekojas-ar-van-gervenu-tacu-piedzivo-zaudejumu.d?id=56065204"},
{"title": "Šmēdiņam ar Auziņu zaudējums Maljorkas 'Futures' turnīra pludmales volejbolā astotdaļfinālā", "category": "Sports", "body": "Maljorka (Spānija), 28.okt., LETA. Latvijas duets Jānis Šmēdiņš/ Gustavs Auziņš  sestdien Spānijā cieta zaudējumu pludmales volejbola profesionālās tūres (BPT) Maljorkas \"Futures\" turnīra astotdaļfinālā. Ar trešo numuru izsētie Auziņš un Šmēdiņš ar 1-2 (19:21, 21:15, 8:15) piekāpās turkiem Hasanam Mermeram un Safam Urlu (8.). Turnīrā latvieši nopelnīja 200 pasaules ranga punktus. Pirms tam C grupas spēlēs latvieši ar 2-0 (27:25, 21:15) uzvarēja ar 14.numuru izlikto mājinieku pāri Daniels Moreno/Roberto Sanfelikss un ar 0-2 (20:22, 21:23) zaudēja kvalifikāciju pārvarējušajam Francijas duetam Kerans Divāls/Žoadels Ženevjē-Gardoks (11.) Ar pirmo numuru sacensībās izliktie Aleksandrs un Mihails Samoilovi kā grupas uzvarētāji jau iekļuvuši ceturtdaļfinālā, kur spēli aizvadīs sestdien. Jau ziņots, ka A grupā viņi ar 2-0 (21:18, 21:11) pieveica ar 16.numuru izsētos spāņus Horhi Paskvalu un Blaju Vilanovu un ar 2-0 (26:24, 21:16) pārspēja lietuviešus Arnu Rumseviču un Tomu Staševiču (9.), Kvalifikāciju trešdien nespēja pārvarēt Bruno Bulgačs/Sandris Bērziņš (12.), kuri piekāpās Ženevjē-Gardokam un Divālam. \"Pro Beach Tour\" rangā pirmās ir \"Elite 16\" sacensības, otrās - \"Challenge\", trešās - \"Futures\" sacensības.", "link": "https://www.delfi.lv/sports/news/other_kinds/voleyball/smedinam-ar-auzinu-zaudejums-maljorkas-futures-turnira-pludmales-volejbola-astotdalfinala.d?id=56065484"},
{"title": "Pludmales volejbolisti Samoilovi sasniedz Maljorkas 'Futures' turnīra pusfinālu", "category": "Sports", "body": "Latvijas duets Aleksandrs un Mihails Samoilovi sestdien nodrošināja vietu pludmales volejbola profesionālās tūres (BPT)  Maljorkas \"Futures\" turnīra pusfinālā. Ar pirmo numuru sacensībās izliktie Samoilovi ceturtdaļfinālā ar 2-1 (21:14, 19:21, 15:9) uzvarēja austriešus Fēliksu Frīdlu un Aleksandru Hūberu (7.). Svētdien pusfinālā latvieši stāsies pretī  Spānijas  duetam Havjers Uerta un Alehandro Uerta, kuriem turnīrā ticis ceturtais numurs. Pirms tam A grupā Latvijas pludmales volejbolisti ar 2-0 (21:18, 21:11) pieveica ar 16.numuru izsētos spāņus Horhi Paskvalu un Blaju Vilanovu un ar 2-0 (26:24, 21:16) pārspēja lietuviešus Arnu Rumseviču un Tomu Staševiču (9.), nodrošinot pirmo vietu grupā. Jau ziņots, ka sestdien cits Latvijas duets Jānis Šmēdiņš/ Gustavs Auziņš  (3.) astotdaļfinālā ar 1-2 (19:21, 21:15, 8:15) piekāpās turkiem Hasanam Mermeram un Safam Urlu (8.) un neiekļuva ceturtdaļfinālā. Kvalifikāciju trešdien nespēja pārvarēt Bruno Bulgačs/Sandris Bērziņš (12.), kuri piekāpās Ženevjē-Gardokam un Divālam. \"Pro Beach Tour\" rangā pirmās ir \"Elite 16\" sacensības, otrās – \"Challenge\", trešās – \"Futures\" sacensības.", "link": "https://www.delfi.lv/sports/news/other_kinds/voleyball/pludmales-volejbolisti-samoilovi-sasniedz-maljorkas-futures-turnira-pusfinalu.d?id=56065852"},
{"title": "'Riga' telpu futbolisti nodrošina vietu UEFA Čempionu līgas elites kārtā", "category": "Sports", "body": "Latvijas čempione telpu futbolā \"Riga\" ceturtdien UEFA Čempionu līgas pamatkārtas otrajā mačā svinēja uzvaru un nodrošināja vietu elites kārtā. \"Riga\" Plzeņā notiekošā turnīra mačā ar 7:1 (2:1) pārspēja mājinieces \"Plzeņ\" telpu futbolistus. Rīdziniekus sestajā minūtē vadībā izvirzīja Seržinju un 14.minūtē 2:0 panāca Dilans Vargass, bet līdz pirmā puslaika beigām Lukāšs Rešetārs vienus vārtus atguva. Spēles otrajā puslaikā bezatbildes vārtus viesiem guva Rikardinju, divreiz Talles Flauzinju, Dmitrijs Kuzmins un Konstantino Vaporaki. Dienu iepriekš \"Riga\" ar 9:1 uzvarēja \"Gentofte\" no Dānijas, kamēr Plzeņas komandas un \"Radnik\" no Bosnijas un Hercegovinas cīņa noslēdzās neizšķirti ar 5:5. Pēc divām spēlēm \"Riga\" komandai ir seši punkti, \"Gentofte\" un \"Plzen\" guvušas pa trim, bet \"Radnik\" - vienu. Elites kārtā Latvija iepriekšējo reizi bija pārstāvēta 2016.gadā, kad tas bija pa spēkam \"Nikars\" komandai. Rīdzinieki noslēdzošajā spēlē 28.oktobrī spēkosies ar \"Radnik\". \"Riga\" telpu futbolisti turnīru sāka ar priekšsacīkstēm, kurās uzvarēja visos trīs mačos un nodrošināja pirmo vietu apakšgrupā un iekļūšanu pamatkārtā. Rīdzinieki šo sezonu sākuši ar izcīnītu Latvijas Superkausu un \"Optibet\" Latvijas telpu futbola virslīgā ar četrām uzvarām ir līderi. Tikmēr \"Plzen\" ir divkārtēja Čehijas čempione un šosezon uzvarējusi divos no trijiem mačiem. Elites kārtu sasniegs tikai grupas uzvarētāja. Elites kārtā novembrī un decembrī tiks noskaidrotas četras finālturnīra dalībnieces. Pagājušās sezonas \"Optibet\" telpu futbola virslīgas čempionāta finālsērijā \"Riga\" ar 3-1 uzvarēja \"RFS Futsal\" komandu. Iepriekš šis klubs startēja ar nosaukumu \"Petrow\" un pērn Čempionu līgā pirmoreiz sasniedza pamatkārtu.", "link": "https://www.delfi.lv/sports/news/futbols/riga-telpu-futbolisti-nodrosina-vietu-uefa-cempionu-ligas-elites-karta.d?id=56061076"},
{"title": "Latviešu izcelsmes futbolists Makreckis nedomā spēlēt Latvijas izlasē", "category": "Sports", "body": "Bijušais Vācijas kluba Dortmundes \"Borussia\" futbolists  Čebrails Makreckis  nedomā spēlēt Latvijas izlasē, tā vietā priekšroku dodot Turcijas vai Marokas valstsvienībām. Makreckis aizvadītajā vasarā pievienojās pazīstamajam Ungārijas klubam \"Ferencvaros\", kur labās malas aizsarga pozīcijā demonstrē atzīstamu sniegumu un izpelnījies līdzjutēju simpātijas. 23 gadus vecajam, Vācijā dzimušajam futbolistam māte ir latviete, tēvs - turks, tāpat viņam ir arī marokāņu saknes, tādēļ spēlētājs var pārstāvēt pat trīs valstsvienības. Latvijas valstsvienības galvenais treneris  Dainis Kazakevičs  jūnijā atzina, ka Makreckis pagaidām par spēlēšanu Latvijas izlasē nav diez ko ieinteresēts, bet pats  futbolists sarunā ar MVP norādīja, ka galējo lēmumu vēl nav pieņēmis . Tomēr nu sarunā ar ungāru portālu \"Hunfoci\" Makreckis atklāja, ka Latvijas valstsvienībā nedomā spēlēt. \"Gribu spēlēt Turcijas vai Marokas izlasēs. Man ir Latvijas pase, taču tās divas valsts ir tuvākas manai sirdij. Nenoliegšu, ka esmu domājis par to, kā būtu spēlēt nacionālajā izlasē. \"Ferencvaros\" komandā Semi Mmajs spēlē Marokas valstsvienībā, tāpēc bieži viņam prasu, kā ir spēlēt izlasē,\" norādīja Makreckis. \"Neslēpšu, ka viena no nacionālajām federācijām ar mani jau ir sazinājusies, un mums ir dialogs.\" Makreckis nenoliedza, ka šādas tādas idejas viņam devis tēvs, kurš nācis no Turcijas un kurš ir Stambulas \"Bešiktaš\" fans. Makreckis ir spēlējis Latvijas U-19 izlasē.", "link": "https://www.delfi.lv/sports/news/futbols/latviesu-izcelsmes-futbolists-makreckis-nedoma-spelet-latvijas-izlase.d?id=56062320"},
{"title": "'Riga FC' lielākais sponsors Lomakins paliek 'melnajā sarakstā'", "category": "Sports", "body": "Riga 50 gadus vecais Lomakins \"melnajā sarakstā\"  tika iekļauts pirms trīs gadiem ar toreizējā iekšlietu ministra Sandra Ģirģena lēmumu, kas bija balstīts uz vairāku drošības iestāžu ziņojumiem.  Ģirģens toreiz saņēma pārmetumus , ka tā ir \"izrēķināšanās\", jo Ģirģens neuzvarēja  Latvijas Futbola federācijas  vēlēšanās. Lomakins pirms trīs gadiem pēc iekļaušanas \"melnajā sarakstā\" uzsāka tiesāšanos, cenšoties panākt iekšlietu ministra Ģirģena lēmuma anulēšanu. Tomēr visas instances – arī Augstākās tiesas Senāts – atstāja spēkā spriedumu, ar ko Lomakinam tika liegts iebraukt Latvijā. 2020. gadā neilgi pirms Lomakina iekļaušanas melnajā sarakstā pie \"Riga FC\" \"viesojās\" Valsts ieņēmumu dienests, kuram bija radušās aizdomas par dažādām shēmām, arī par \"aplokšņu algām\". VID \"apciemoja\" \"Riga FC\" arī vēlāk 2020. gada rudenī.", "link": "https://www.delfi.lv/sports/news/futbols/riga-fc-lielakais-sponsors-lomakins-paliek-melnaja-saraksta.d?id=56062810"},
{"title": "Latvijas futbolistes UEFA Nāciju līgas mačā sagrauj Moldovu", "category": "Sports", "body": "Latvijas sieviešu futbola izlase piektdien Jelgavā UEFA Nāciju līgas trešajā mačā sagrāva Moldovu. Latvija uzvarēja ar 5:0 (2:0). Pa diviem vārtiem guva Diāna Suvitra un Anastasija Poļuhoviča, vienreiz izcēlās Olga Ševcova. Spēles sākumā bīstamāk uzbruka moldovietes, taču vārtus 34.minūtē pēc brīvsitiena guva Latvija. Pēc Annas Kristīnes Gornelas sitiena bumbu atvairīja viešņu vārtsardze Denisa Bojenko, taču pirmā pie bumbas bija Suvitra, raidot bumbu kreisajā vārtu stūrī. Piecas minūtes vēlāk Suvitra panāca 2:0, kad pēc Olgas Ševcovas piespēles no laukuma kreisās puses pielaboja bumbu vārtu labajā stūrī, viešņu vārtsardzei pat nepakustoties. Iepriekšējās piecās spēlēs Latvijas izlasē Suvitra bija guvusi vienus vārtus. 64.minūtē pēc standarsituācijas izspēles Suvitra bija tuvu \"hat-trick\". Ševcova no laukuma kreisās puses pie pašas sānu līnijas izpildīja brīvsitienu, Bojenko bumbu vien aizskāra, un tā ielidoja vārtu labajā stūrī, Suvitrai cenšoties to iedabūt vārtos. Tomēr vārtu guvums, kas sākotnēji tika piešķirts Suvitrai, vēlāk tika ieskaitīts Ševcovas kontā. Tie Ševcovai bija desmitie vārti aizvadītajās 53 spēlēs. 74.minūtē rezultāts kļuva 4:0. Ātrajā uzbrukumā pēc Viktorijas Zaičikovas tālās piespēles Anastasija Poļuhoviča no vārtsarga laukuma labā stūra raidīja bumbu vārtu kreisajā stūrī. Divas minūtes vēlāk viņa pretuzbrukumā izcēlās vēlreiz, rezultatīvu piespēli nopelnot Ševcovai. Šoreiz ceļš uz vārtiem noritēja pa laukuma kreiso pusi, apskrienot aizsardzi un raidot bumbu vārtu labajā stūrī. Līdzšinējās 11 spēlēs uzbrucēja bija guvusi vienus vārtus. Spēles beigu daļā Latvija veica četras spēlētāju maiņas, mača kompensācijas laikā pirmo reizi pieaugušo izlases rindās laukumā dodoties Anastasijai Vainerei. Otrdien Latvijas futbolistes viesosies atbildes spēlē Kišiņevā, bet decembrī latvietes mājas spēlē tiksies ar Andoru un izbraukumā aizvadīs maču ar Maltu. Latvijas futbolistes Nāciju līgas turnīru septembrī sāka ar zaudējumu Maltai (0:1) un izbraukumā ar 4:0 pārspēja Andoru, trīs vārtus gūstot Karlīnai Miksonei. Moldova līdz šim ar 1:2 bija zaudējusi Andorai un ar 0:2 atzinusi Maltas pārākumu. Komandas līdz decembrim aizvada divu apļu turnīru, pēc kura grupas uzvarētāja iegūs tiesības Eiropas čempionāta kvalifikācijas posmā spēkoties B līgā, bet trīs labākās otro vietu ieguvējas par šādu iespēju cīnīsies \"play-off\" spēlēs. Latvijas izlases kandidāšu saraksts: vārtsardzes - Enija Anna Vaivode (Visbijas \"P18\", Zviedrija), Sofja Ņesterova (\"Rīga\"), Alīna Skļemenova (Salaspils \"Super Nova\"); aizsardzes - Anastasija Ročāne (Sosnovecas \"Czarni\", Polija), Anna Flakse, Liāna Rožaščonoka (abas - \"Rīga\"), Ligita Tumāne (\"Spezia\", Itālija), Selga Penelope Vitmore (Salaspils \"Super Nova\"), Paula Linda Liniņa, Kristīne Evelīna Lodziņa (abas - \"Metta\"), Sofija Garanča (Rēzeknes BJSS); pussardzes - Karlīna Miksone (Sosnovecas \"Czarni\", Polija), Olga Ševcova, Viktorija Zaičikova (abas - \"IBV Vestmannaeyja\", Islande), Anna Kristīne Gornela (\"Mura\", Slovēnija), Sandra Voitāne (\"Keflavik \", Islande), Nelle Treimane, Katrīna Daļilova, Anastasija Vainere (visas - \"Metta\"), Anna Marija Valaka, Diāna Suvitra (abas - \"Rīga\"); uzbrucējas - Signija Šenberga (\"Metta\"), Anastasija Poļuhoviča (\"Rīga\").", "link": "https://www.delfi.lv/sports/news/futbols/latvijas-futbolistes-uefa-naciju-ligas-maca-sagrauj-moldovu.d?id=56064572"},
{"title": "'Metta' futbolisti abām komandām svarīgā spēlē uzvar 'Valmieru'", "category": "Sports", "body": "\" Metta \" komanda svētdien \"Optibet\" futbola virslīgas 34.kārtas mačā mājās ar 4:1 (1:1) pārspēja \"Valmieru\". \"Metta\" komanda, kas šobrīd atrodas pārspēļu zonā, pēc uzvaras izlīdzināja punktu skaitu ar astotajā pozīcijā esošo \"Daugavpili\", kurai ir labāka gūto un ielaisto vārtu bilance savstarpējās spēlēs un viens mačs rezervē. Savukārt \" Valmiera \", kas ir ceturtā jeb pēdējā Eirokausu zonā, pēc šīs kārtas vairs tikai par punktu apsteidz \"Liepāju\". \"Metta\" rindās divreiz izcēlās Artjoms Puzirevskis, bet pa vieniem vārtiem guva Bruno Melnis un Oleksandrs Kurcevs. \"Valmieras\" gūtajos vārtos pēdējais no viesiem bumbai pieskārās Niks Sliede. Spēles sestajā minūtē Meisa Diops meistarīgi apspēlēja vairākus pretiniekus un piespēlēja Sliedem, kurš panāca 1:0 viesu labā, bumbai tīklā nonākot no \"Metta\" kapteiņa Oskara Vientiesa. Piecas minūtes vēlāk individuāli nospēlēja Melnis, kurš ar sitienu no soda laukuma robežas izlīdzināja rezultātu. Otrā puslaika sākumā, 47.minūtē, Kristofers Rēķis viesu laukuma pusē ieguva bumbu un izdarīja sitienu no distances. Pēc rikošeta tā nonāca pie Puzirevska, kurš no vārtu priekšas bija nekļūdīgs - 2:1 \"Metta\" komandas labā. Valmieriešu izredzes atspēlēties mazinājās puslaika vidū, kad Džibrils Gejs ar kāju ietriecās Vladislavam Fjodoram ceļgalā, viesu uzbrucējam saņemot sarkano kartīti. Savukārt Fjodorovs maču nevarēja turpināt savainojuma dēļ. Deviņas minūtes pirms pamatlaika beigām Lamins Korea saņēma bumbu soda laukumā un ieraudzīja labākā pozīcijā esošo Puzirevski, kurš pēc piespēles saņemšanas panāca 3:1. Pēc divām minūtēm ātrā pretuzbrukumā trīs vārtu pārsvaru panāca tikko kā uz maiņu nākušais Kurcevs, kurš izcēlās pēc Puzirevska piespēles. Vēl šodien līdere \"Riga\" tiekas ar līgas pastarīti Salaspils \" Super Nova \", bet vēlāk tās konkurente cīņā par čempiona titulu RFS tiksies ar \"Daugavpili\". Turnīra tabulas galvgalī pēc 33 spēlēm ar 83 punktiem ir \"Riga\", kurai ar 80 punktiem seko RFS. Ar 52 punktiem trešo vietu ieņem \" Auda \", 49 punkti ir \"Valmierai\", bet 48 punktus 34 mačos ir sakrājusi \" Liepāja \". 39 punktus 34 mačos ir guvusi \" Jelgava \", 34 punkti tikpat spēlēs ir \" Tukums 2000 \"/\"Telms\", bet 33 un 34 cīņās 33 punkti ir \"Daugavpilij\" un \"Metta\" komandai, kamēr 13 punktus guvusi Salaspils \"Super Nova\". Iepriekšējā sezonā pirmo reizi vēsturē par čempioniem kļuva valmierieši, sudrabu izcīnīja \"Riga\", bet bronzu - RFS, kamēr Latvijas kausa izcīņā uzvarēja \"Auda\". Čempions noskaidrosies pēc četros riņķos aizvadītām 36 spēļu kārtām. Kopumā notiks 180 spēles. 2023.gada sezonā Latvijā pirmo reizi tiek izmantota video tiesneša asistenta (VAR) sistēma.", "link": "https://www.delfi.lv/sports/news/futbols/metta-futbolisti-abam-komandam-svariga-spele-uzvar-valmieru.d?id=56066410"},
{"title": "'Riga' pārsteidzoši zaudē punktus, cīņu par Virslīgas titulu padarot ārkārtīgi 'karstu'", "category": "Sports", "body": "\"Optibet\" futbola virslīgas līdere \"Riga\" svētdien 34.kārtas mačā mājās cīnījās izrāva neizšķirtu 1:1 (0:1) pret pastarīti Salaspils \"Super Nova\", taču pēc negaidīti zaudētajiem punktiem deva iespēju RFS pietuvoties kopvērtējuma tabulā. Abas Rīgas komandas kopvērtējumā šķir vairs tikai viens punkts. \"Riga\" pēdējās divās kārtās tiksies ar \"Metta\" un \"Valmieras\" futbolistiem, kamēr RFS pēc cīņas ar \"Daugavpili\" vēl spēkosies ar \"Super Nova\" un \"Metta\" vienībām. Viesi vadībā izvirzījās spēles sestajā minūtē pēc Rostanda Ndžiki precīzā sitiena. \"Riga\" centās atspēlēties un īpaši lielu spiedienu uz vārtiem izdarīja otrajā puslaikā, taču, pateicoties pretinieku vārtsarga Vjačeslava Kudrjavceva teicamajai spēlei, ilgstoši nespēja gūt vārtus. Tomēr pamatlaika pēdējā minūtē pēc Eduarda Dašķeviča izpildītā stūra sitiena bumba nonāca pie Luisa Iberiko, Peru futbolistam gūstot vārtus ar galvu - 1:1. Tikmēr RFS savā laukumā ar rezultātu 3:1 (1:1) uzvarēja \"Daugavpili\". Mājiniekiem izdevās pārspēt \"Daugavpils\" vārtsargu jau pirmajā minūtē, kad pēc Jāņa Ikaunieka piespēles Emersons Santana apsteidza tuvāko pretinieku aizsargu un raidīja bumbu viesu vārtos. Daugavpilieši neilgi pēc tam tika pie iespējas izpildīt 11 metru soda sitienu, jo Adams Marhijevs tuvu saviem vārtiem nospēlēja ar roku. \"Pendeli\" devās izpildīt Jaroslavs Harustaks, kurš veiksmīgi pārspēja mājinieku vārtsargu Pāvelu Šteinboru un izlīdzināja rezultātu. Otrā puslaika ievadā RFS atguva vienu vārtu pārsvaru, kad pirmais pie atlēkušās bumbas daugavpiliešu vārtu priekšā bija Artūrs Zjuzins, raidot to garām vārtsargam un panākot 2:1. Nepilnas 28 minūtes līdz mača beigām daugavpilieši palika mazākumā. Emīls Urbāns nespēja apturēt Emersonu un nopelnīja sarkano kartīti. Pamatlaika pirmspēdējā minūtē rīdzinieki arī guva trešos vārtus, ar precīzu sitienu no asa leņķa izceļoties Robertam Savaļniekam. Šosezon visās iepriekšējās savstarpējās spēlēs ir uzvarējusi RFS, taču pārsvars ar katru spēli ir mazinājies (5:0, 3:1, 1:0). Pirms tam svētdien \"Metta\" mājās ar 4:1 (1:1) pārspēja \"Valmieru\". Turnīra tabulas galvgalī pēc 34 spēlēm ar 84 punktiem ir \"Riga\", kurai ar 83 punktiem seko RFS. Ar 52 punktiem trešo vietu ieņem \"Auda\", 49 punkti ir \" Valmierai \", bet 48 punktus 34 mačos ir sakrājusi \" Liepāja \". 39 punktus ir guvusi \" Jelgava \", 34 punkti ir \" Tukums 2000 \"/\"Telms\", bet 33 punkti ir \"Daugavpilij\" un \"Metta\" komandai, kamēr 14 punktus guvusi Salaspils \"Super Nova\". Iepriekšējā sezonā pirmo reizi vēsturē par čempioniem kļuva valmierieši, sudrabu izcīnīja \"Riga\", bet bronzu - RFS, kamēr Latvijas kausa izcīņā uzvarēja \"Auda\". Čempions noskaidrosies pēc četros riņķos aizvadītām 36 spēļu kārtām. Kopumā notiks 180 spēles. 2023.gada sezonā Latvijā pirmo reizi tiek izmantota video tiesneša asistenta (VAR) sistēma.", "link": "https://www.delfi.lv/sports/news/futbols/riga-parsteidzosi-zaude-punktus-cinu-par-virsligas-titulu-padarot-arkartigi-karstu.d?id=56066648"},
{"title": "Bukartam Šveices hokeja čempionātā pirmie vārti \"Biel-Bienne\" komandas rindās", "category": "Sports", "body": "Savā otrajā mačā  Šveices  augstākajā hokeja līgā (NL) piekdien pirmos vārtus guva Latvijas izlases uzbrucējs  Rihards Bukarts , viņa pārstāvētajai \"Biel-Bienne\" savā laukumā svinot uzvaru pēcspēles metienos, bet citās spēlēs Ronaldam Ķēniņam un Rūdolfam Balceram sakrājot pa rezultatīvai piespēlei. \"Biel-Bienne\" mājās ar 4:3 (1:1, 1:1, 1:1, 0:0, 1:0) pieveica \"Ajoie\". Bukarts vārtus guva 53.minūtē, izvirzot mājiniekus vadībā ar 3:2. Viņš arī izpildīja trešo no sešiem pēcspēles metieniem, nespējot pārspēt pretinieku vārtsargu Damjāno Čačo. Uzbrucējs no 16 minūtēm un 45 sekundēm laukumā divas minūtes un 29 sekundes spēlēja vairākumā. Viņš guva vārtus, izdarot divus metienus. Balcera pārstāvētā Cīrihes \"Lions\" mājās ar 1:3 (1:0, 0:2, 0:1) piekāpās Roberta Cjunska pārstāvētajai \"Lugano\". Balcers rezultatīvi piespēlēja Svena Andrigeto vārtu guvumā desmitajā minūtē. Viņš \"Lions\" rindās laukumā pavadīja 18 minūtes un četras sekundes, no kurām minūti un 56 sekundes spēlēja vairākumā. Uzbrucējs vienreiz meta pa vārtiem, nopelnīja divas soda minūtes, kuru laikā vārti netika zaudēti, vienreiz bloķēja metienu un maču noslēdza ar +/- rādītāju +1. Uzbrucējs Cjunskis laukumā bija desmit minūtes un 57 sekundes, reizi mezdams pa vārtiem un nopelnīdams +/- rādītāju +1. Citā spēlē vārtsarga Ivara Punnenova un Ķēniņa pārstāvētā \"Lausanne\" savā laukumā ar 3:0 (2:0, 1:0, 0:0) apspēlēja bez savainotā Denisa Smirnova spēlējošo \"Kloten\". Ķēniņš 16.minūtē rezultatīvi piespēlēja Demjena Rjā vārtu guvumā, panākot 2:0. Uzbrucējs laukumā bija 13 minūtes un 42 sekundes, no kurām divas minūtes un 15 sekundes spēlēja vairākumā un minūti un 11 sekundes - mazākumā. Viņš reizi meta pa vārtiem, vienreiz bloķēja metienu un spēli beidza ar +/- rādītāju +1. Punnenovs palika rezervē. Turnīra tabulā Balcera pārstāvētā Cīrihes \"Lions\" ar 36 punktiem 17 spēlēs ir otrā aiz 42 punktus 18 mačos guvušās \"Fribourg-Gotteron\". \"Lugano\" ar 29 punktiem 17 cīņās ieņem piekto vietu, \"Lausanne\" ar 23 punktiem 17 spēlēs ir devītā, Oskara Lapinska pārstāvētā Langnavas \"Tigers\" ar 19 punktiem 17 cīņās ir 11., \"Biel-Bienne\" ar 18 punktiem 16 spēlēs ieņem 12.vietu, bet \"Kloten\" ar 14 punktiem 17 mačos - 13.vietu 14 komandu konkurencē. Iepriekšējā sezonā par Šveices čempioni kļuva Ženēvas \"Servette\", kas finālsērijā ar 4-3 pieveica \"Biel-Bienne\".", "link": "https://www.delfi.lv/sports/news/hokejs/bukartam-sveices-hokeja-cempionata-pirmie-varti-biel-bienne-komandas-rindas.d?id=56065474"},
{"title": "Tokets: Bļugers visdrīzāk nepiedalīsies visās trijās 'Canucks' spēlēs savā laukumā", "category": "Sports", "body": "Latvijas uzbrucējs  Teodors Bļugers  visdrīzāk nepiedalīsies visās trijās  Vankūveras  \" Canucks \" Nacionālās hokeja līgas ( NHL ) spēlēs savā laukumā, atsaucoties uz kluba treneri Riku Toketu, ziņo tīmekļa vietne \"Thehockeynews.com\". \"Thehockeynews.com\" Vankūveras kluba apskatnieks Džefs Petersons vēsta, ka Bļugers drīzumā varētu atsākt treniņus uz ledus, taču viņa atgriešanās spēlēs potītes savainojuma dēļ var aizņemt vēl pāris nedēļas. Jau ziņots, ka Bļugers savainojumu, bloķējot metienu, guva 6.oktobra pārbaudes spēlē, kad \"Canucks\" mājās ar 3:1 apspēlēja Kalgari \" Flames \", Latvijas uzbrucējam gūstot uzvaras vārtus. Divas dienas vēlāk Bļugers drīz pēc treniņa sākuma to pameta. Tokets pēc ceturtdienas treniņa vēstīja, ka \"Bļugeram tika veikta vēl viena skenēšana, un atveseļošanās notiek saskaņā ar grafiku\". \"Viņš izskatās ļoti labi, un es domāju, ka viņš ļoti drīz sāks slidot. Tas būs ļoti drīz,\" piebilda treneris. Tiek lēsts, ka pēc atgriešanās ierindā Bļugers ieņems vietu komandas ceturtā trijnieka centrā līniju un tiks izmantots kā viens no kluba labākajiem mazākuma spēlētājiem. Tokets piebilda, ka pēc medicīniska apstiprinājuma saņemšanas, ka Latvijas uzbrucējs var atsākt treniņus, viņam būs nepieciešami daži treniņi, lai atgrieztu spēles garšu pirms debijas \"Canucks\" rindās oficiālā spēlē. \"Ja šīs būtu izslēgšanas spēles, esmu pārliecināts, ka viņš spēlētu pēc dažiem treniņiem, taču tagad mēs tā nedarīsim,\" sacīja treneris. Jau ziņots, ka piektdien Vankūveras \"Canucks\", spēlējot bez Bļugera, pirmo no trim mājas spēlēm aizvadīja, ar 5:0 (1:0, 3:0, 1:0) sagraujot Sentluisas \" Blues \". \"Canucks\" ar desmit punktiem septiņos mačos ieņem trešo vietu Rietumu konferencē. Nākamo spēli \"Canucks\" aizvadīs sestdien savā laukumā ar  Ņujorkas  \" Rangers \", bet otrdien uzņems Nešvilas \" Predators \".", "link": "https://www.delfi.lv/sports/news/hokejs/tokets-blugers-visdrizak-nepiedalisies-visas-trijas-canucks-speles-sava-laukuma.d?id=56065504"},
{"title": "Balinskis un 'Panthers' izcīna uzvaru NHL spēlē", "category": "Sports", "body": "Latvijas aizsargs  Uvis Jānis Balinskis  sestdien kopā ar Floridas \" Panthers \" komandu izcīnīja uzvaru Nacionālās hokeja līgas ( NHL ) regulārā čempionāta spēlē. \"Panthers\" savā laukumā ar rezultātu 3:2 (0:1, 2:1, 1:0) pārspēja Sietlas \" Kraken \" vienību. Balinskis uz ledus pavadītajās 14 minūtēs un 45 sekundēs trīsreiz meta pa vārtiem un laukumā bija abos ielaistajos vārtos, tādējādi tiekot pie negatīva lietderības koeficienta -2. Viesus astotajā minūtē vadībā izvirzīja Džereds Makens, kurš izgājienā pret vārtsargu izpildīja metienu ar nūjas lāpstiņas neērto pusi, bet pēc 20 minūtē Ēli Tolvanens vārtu priekšā mainīja ripas lidojuma virzienu un panāca 2:0. Turpmākās pusotras minūtes laikā Gustavs Forslings vairākumā ar metienu no distances un Metjū Tkačuks izlīdzināja rezultātu. Uzvaras vārtus nepilnas sešas minūtes pirms pamatlaika beigām guva Niks Kazinss, kurš izmantoja pretinieku vārtsarga Džoja Dakorda rupju kļūdu. Visi trīs \"Panthers\" vārtu guvēji sezonas pirmajās sešās spēlēs bija palikuši tukšā. \"Panthers\" vārtos  Sergejs Bobrovskis  atvairīja 30 metienus, bet Dakordam bija par pieciem atvairījumiem vairāk. Tikmēr vārtsargs  Elvis Merzļikins  palika rezervē spēlē, kurā Kolumbusas \" Blue Jackets \" mājās ar rezultātu 0:2 (0:1, 0:0, 0:1) zaudēja  Ņujorkas  \" Islanders \". Spensers Mārtins \"Blue Jackets\" vārtos atvairīja 31 no 33 metieniem, kapitulējot pēc Kaila Palmjēri un Meta Mārtina raidījumiem. \"Sausā\" nostāvējušais \"Islanders\" vārtsargs  Semjons Varlamovs  tika galā ar 35 metieniem. Savukārt savainojumu ārstējošā uzbrucēja Teodora Bļugera pārstāvētā  Vankūveras  \" Canucks \" savā laukumā ar rezultātu 3:4 (0:1, 1:0, 2:2, 0:1) papildlaikā zaudēja Ņujorkas \" Rangers \". Uzvaras vārtus papildlaikā guva K'Andrē Millers. Pirms tam pamatlaikā visos trīs viesu vārtos piedalījās Mika Zibanežāds, kuram bija viens precīzs metiens un divas rezultatīvas piespēles. \"Canucks\" vārtsargs Keisijs Desmits atvairīja 20 no 24 metieniem, bet otrā laukuma galā Igoram Šestjorkinam bija atvairītas 30 no 33 ripām. \"Panthers\" ar astoņiem punktiem septiņās spēlēs ir 11.vietā Austrumu konferencē, kur 13. ar tikpat punktiem astoņās cīņās ir \"Blue Jackets\", bet pēdējā, 16. ar sešiem punktiem astoņos dueļos - uzbrucēja  Zemgus Girgensona  pārstāvētā Bufalo \" Sabres \". \"Canucks\" astoņās spēlēs sakrājusi 11 punktus, kas dod trešo vietu Rietumu konferencē. NHL regulārajā čempionātā komandas līdz 18.aprīlim aizvadīs 82 spēles.", "link": "https://www.delfi.lv/sports/news/hokejs/balinskis-un-panthers-izcina-uzvaru-nhl-spele.d?id=56066166"},
{"title": "'Bruins' un 'Golden Knights' hokejisti turpina sekmīgo sezonas sākumu", "category": "Sports", "body": "Nacionālās hokeja līgas ( NHL ) iepriekšējās sezonas Prezidenta kausa ieguvēja  Bostonas  \" Bruins \" un Stenlija kausa čempione Vegasas \" Golden Knights \" sestdien veiksmīgi turpināja jauno sezonu, kuras ievadā abas zaudējušas tikai pa vienam punktam. Bostonieši savā laukumā ar rezultātu 4:1 (2:0, 0:0, 2:1) pārspēja Detroitas \" Red Wings \", sarūpējot pretiniekiem trešo zaudējumu pēc kārtas. Mājiniekiem  Davids Pastrņāks  otro reizi sezonā realizēja soda metienu un mača beigās raidīja ripu tukšos vārtos, abas reizes izceļoties trešajā periodā. Pirmajā trešdaļās uzvarētājiem vārtiem guva Pāvels Zaha un Čārlijs Makavojs. Džeremijs Sveimens atvairīja 22 metienus un viņu pārspēja tikai Džo Veleno. Savukārt \"Golden Knights\" viesos ar rezultātu 4:3 (0:1, 2:1, 1:1, 0:0, 1:0) pēcspēles metienu sērijā uzvarēja  Losandželosas  \" Kings \". Pēcspēles metienos vienīgais precīzais raidījums bija Džekam Aikelam, bet pamatlaikā viesiem vārtus guva  Marks Stouns , Maikls Amadio un Viljams Karjērs. Logans Tompsons liedza \"Kings\" hokejistiem realizēt visus trīs pēcspēles metienus, bet visā mačā tika galā ar 29 raidījumiem. Losandželosas vienībā vārtus guva Drū Doutijs, Alekss Laferjērs un Trevors Lūiss. \"Golden Knights\" ar 17 punktiem deviņās spēlēs ir līgas līdere un tai ar 15 punktiem astoņos mačos seko \"Bruins\". NHL regulārajā čempionātā komandas līdz 18.aprīlim aizvadīs 82 spēles.", "link": "https://www.delfi.lv/sports/news/hokejs/bruins-un-golden-knights-hokejisti-turpina-sekmigo-sezonas-sakumu.d?id=56066352"},
{"title": "Girgensons un 'Sabres' NHL mačā uzvar 'Avalanche'", "category": "Sports", "body": "Latvijas hokejista  Zemgus Girgensona  pārstāvētā Bufalo \" Sabres \" svētdien Nacionālās hokeja līgas ( NHL ) mačā tika pie pārliecinoša panākuma. \"Sabres\" savā laukumā ar 4:0 (1:0, 2:0, 1:0) pārspēja Kolorādo \" Avalanche \", kas sezonu iesāka ar sešām uzvarām pēc kārtas, taču tagad jau zaudējusi divās spēlēs pēc kārtas. Pirmās trešdaļas vidū mājiniekus vadībā izvirzīja Jons Peterka. Otrā perioda ievadā pārsvaru dubultoja Keisijs Mitlsteds, kamēr nepilnas septiņas minūtes vēlāk 3:0 panāca Taisons Džosts. Nedaudz vairāk kā trīs minūtes līdz pamatlaika beigām ceturtos vārtus mājinieku labā guva Rasmuss Dālins, kurš raidīja ripu tukšos vārtos. Girgensons uz ledus bija 12 minūtes un trīs sekundes, kuru laikā izpildīja vienu spēka paņēmienu, uzvarēja vienā no trijiem iemetieniem un noslēdza maču ar neitrālu lietderības koeficientu. Mājinieku vārtus šajā mačā sargāja Uko Peka Lūkonens, kurš atvairīja visus 23 pretinieku metienus un aizvadīja \"sauso\" spēli, kamēr otrā laukuma galā Aleksandrs Georgijevs tika galā ar 25 ripām. \"Sabres\" ar astoņiem punktiem deviņos mačos Austrumu konferencē ierindojas 14.pozīcijā, kamēr \"Avalanche\" ar 12 punktiem astoņās spēlēs Rietumu konferencē ieņem otro vietu. NHL regulārajā čempionātā komandas līdz 18.aprīlim aizvadīs 82 spēles.", "link": "https://www.delfi.lv/sports/news/hokejs/girgensons-un-sabres-nhl-maca-uzvar-avalanche.d?id=56066788"},
{"title": "Tralmaks izceļas ar vārtiem trešajā Čehijas ekstralīgas spēlē pēc kārtas", "category": "Sports", "body": "Latvijas hokejists  Eduards Tralmaks  svētdien izcēlās ar gūtiem vārtiem trešajā Čehijas ekstralīgas mačā pēc kārtas, taču viņa pārstāvētā Kladno \"Rytīrži\" piedzīvoja neveiksmi. Kladno komanda savā laukumā ar 2:6 (0:1, 2:1, 0:4) piekāpās Pardubices \"Dynamo\". Tralmaks guva vārtus otrās trešdaļas ievadā, realizējot vairākumu, un panāca 1:2. Latvijas hokejists kopā uz ledus bija 20 minūtes un trīs sekundes, no kurām sešas minūtes un sešas sekundes pavadīja vairākumā. Viņš arī atzīmējās statistikā ar diviem metieniem pa vārtiem, vienu bloķētu metienu, diviem divu minūšu noraidījumiem, uzvarēja trīs no sešiem iemetieniem un noslēdza maču ar negatīvu lietderības koeficientu -2. Tralmaks savā debijas sezonā Čehijā 14 spēlēs guvis astoņus vārtus un atdevis trīs rezultatīvas piespēles. Savukārt pie uzvaras tika  Roberts Bukarts  un Vītkovices \"Ridera\", kas izbraukumā ar 3:2 (1:1, 1:0, 1:1) uzvarēja \"Mlada Boleslav\". Vēl aizsarga Ralfa Freiberga pārstāvētā Hradeckrālovas \"Mountfield\" viesos ar 4:5 (0:2, 2:2, 2:1) piekāpās Liberecas \"Bīlī Tygrži\", bet Kristapa Zīles un Jāņa Jaka pārstāvētā Litvīnovas \"Verva\" izbraukumā ar 2:5 (0:0, 1:3, 1:2) atzina Plzeņas \"Škoda\" pārākumu. Litvīnovas komanda ar 34 punktiem 15 spēlēs ir turnīra vicelīdere, Hradeckrālovas vienība ar 19 punktiem - devītā, Kladno klubs ar 17 punktiem ir 12., bet \"Ridera\" ar 16 punktiem ieņem 13.vietu 14 komandu čempionātā.", "link": "https://www.delfi.lv/sports/news/hokejs/tralmaks-izcelas-ar-vartiem-tresaja-cehijas-ekstraligas-spele-pec-kartas.d?id=56066946"},
{"title": "'Heritage Classic' mačā zem klajas debess 'Oilers' pārspēj 'Flames'", "category": "Sports", "body": "Edmontonas \" Oilers \" komanda svētdien Nacionālās hokeja līgas ( NHL ) mačā zem klajas debess uzvarēja Kalgari \" Flames \" vienību. \"Commonwealth Stadium\" Edmontonā, kur mačus aizvada Kanādas Futbola līgas (CFL) komanda, mājinieki uzvarēja ar rezultātu 5:2 (3:1, 0:1, 2:0) un pārtrauca četru zaudējumu sēriju. \"Oilers\" komandā ar gūtiem vārtiem un divām rezultatīvām piespēlēm izcēlās Evanders Keins, tāpat precīzus metienus pievienoja Brets Kulaks, Zeks Haimans, Evans Bušārs un Vensāns Dešarnī. Edmontoniešu rindās atgriezās komandas kapteinis Konors Makveids, kurš ķermeņa augšdaļas traumas dēļ nespēlēja iepriekšējos divos mačos. Kalgari vienībai vārtus guva Entonijs Džons Grīrs un Nazems Kadri, kuri neglāba \"Flames\" no piektā zaudējuma pēc kārtas. \"Heritage Classic\" spēles zem klajas debess norisinās Kanādā un pirmais šāda veida mačs tika aizvadīts pirms 20 gadiem šajā pašā \"Commonwealth Stadium\". Septiņos aizvadītajos \"Heritage Classic\" mačos piedalījušās septiņas Kanādas komandas un Bufalo \"Sabres\" no ASV. Citā svētdienas spēles Ņūdžersijas \"Devils\" savā laukumā pārspēja Minesotas \"Wild\" ar rezultātu 4:3 (1:1, 3:1, 0:1). Ar diviem gūtiem vārtiem un rezultatīvu piespēli uzvarētāju rindās izcēlās Jespers Brats. Vēl svētdien Vašingtonas \"Capitals\" mājās ar 3:1 (0:1, 0:0, 3:0) pārspēja Sanhosē \"Sharks\" un izcīnīja trešo uzvaru pēc kārtas. Uzvaru nesošos vārtus trešajā periodā guva Toms Vilsons, tāpat pa ripai viesu vārtos metot arī Dilanam Stromam un Jevgeņijam Kuzņecovam. NHL regulārajā čempionātā komandas līdz 18.aprīlim aizvadīs 82 spēles.", "link": "https://www.delfi.lv/sports/news/hokejs/heritage-classic-maca-zem-klajas-debess-oilers-parspej-flames.d?id=56067068"},
{"title": "Porziņģis ar 17+9 palīdz 'Celtics' izcīnīt otro uzvaru", "category": "Sports", "body": "Latvijas basketbolists  Kristaps Porziņģis  piektdien guva 17 punktus, bet  Dāvis Bertāns  nedevās laukumā attiecīgi Bostonas \" Celtics \" un Oklahomasitijas \" Thunder \" uzvarās Nacionālās basketbola asociācijas ( NBA ) spēlēs. Bostonas \"Celtics\" mājās ar rezultātu 119:111 (25:28, 35:27, 27:33, 32:23) pārspēja Maiami \" Heat \" basketbolistus. Porziņģis laukumā pavadītajās 30 minūtēs un 14 sekundēs realizēja divus no sešiem tālmetieniem, četrus no sešiem divpunktu metieniem un trīs no četriem soda metieniem. Viņa kontā bija arī deviņas atlēkušās bumbas, viena rezultatīva piespēle, trīs pārtvertas bumbas, viens bloķēts metiens, viena kļūda un sešu piezīmju dēļ pāragri beigta spēle. Porziņģis finišēja ar komandā sliktāko +/- rādītāju -12. \"Celtics\" rindās rezultatīvākais ar 38 punktiem bija Deriks Vaits, 27 punktus pievienoja  Džeilens Brauns , 22 punktus, astoņas atlēkušās bumbas un piecas rezultatīvas piespēles - Džeisons Teitams, bet 17 punktus, desmit atlēkušās bumbas un septiņas rezultatīvas piespēles - Džrū Holidejs. \"Heat\" komandā 28 punktus guva un pa sešām atlēkušajām bumbām un rezultatīvām piespēlēm sakrāja Tailers Herro, bet 27 punktus un septiņas atlēkušās bumbas sakrāja Bams Adebajo. Bertāna pārstāvētā Oklahomasitijas \"Thunder\" komanda viesos ar rezultātu 108:105 (31:26, 21:16, 27:33, 29:30) pārspēja Klīvlendas \"Cavaliers\" basketbolistus. Bertāns bija pieteikumā, taču arī otrajā sezonas spēlē laukumā nedevās. \"Thunder\" rindās rezultatīvākais ar 34 punktiem, 11 atlēkušajām bumbām, piecām pārtvertām bumbām un piecām kļūdām bija  Šejs Gildžess-Aleksandrs , 25 punktus pievienoja Lugencs Dorts, bet 16 punktus un 13 atlēkušās bumbas sakrāja Čets Holmgrens. \"Cavaliers\" komandā ar 43 punktiem, astoņām atlēkušajām bumbām un piecām rezultatīvām piespēlēm izcēlās  Donovans Mičels , bet Evens Moblijs 14 punktiem pievienoja 15 atlēkušās bumbas. Ar divām uzvarām divās spēlēs turnīra tabulā \"Thunder\" ir Rietumu konferences galvgalī, bet \"Celtics\" ieņem trešo vietu Austrumos. Nākamo spēli \"Thunder\" aizvadīs svētdien savā laukumā ar Denvers \" Nuggets \", bet \"Celtics\" pirmdien izbraukumā spēlēs ar Vašingtonas \" Wizards \".", "link": "https://www.delfi.lv/sports/news/basketbols/porzingis-ar-179-palidz-celtics-izcinit-otro-uzvaru.d?id=56065260"},
{"title": "Dončičam NBA 49 punkti; Vembanjamam pirmā uzvara līgā", "category": "Sports", "body": "Luka Dončičs  piektdien Dalasā guva 49 punktus Dalasas \" Mavericks \" uzvarā savā laukumā Nacionālās basketbola asociācijas ( NBA ) spēlē, bet NBA drafta pirmais numurs Viktors Vembanjama Sanantonio \" Spurs \" panākumā savā laukumā svinēja savu pirmo uzvaru līgā. \"Mavericks\" mājās ar 125:120 (26:25, 31:34, 31:30, 37:31) pārspēja Bruklinas \" Nets \". Dončičs guva 49 punktus, tai skaitā iemetot izšķirošo trīspunktnieku 26,1 sekundi pirms spēles beigām. Viņš trāpīja septiņus no 11 divpunktu metieniem, deviņus no 14 tālmetieniem un astoņus no desmit soda metieniem, kā arī sakrāja desmit atlēkušās bumbas un septiņas rezultatīvas piespēles. Nākamais rezultatīvākais komandā ar 19 punktiem bija Tims Hārdevejs. Viesiem 30 punktus un septiņas atlēkušās bumbas sakrāja Kems Tomass, 23 punktus un astoņas rezultatīvas piespēles - Spensers Dinvidijs, bet vēl pieci basketbolisti sasniedza ar diviem cipariem rakstāmu punktu summu. Francūzis Vembanjama palīdzēja \"Spurs\" mājās pagarinājumā ar 126:122 (25:23, 27:29, 24:31, 35:28, 15:11) pieveikt Hjūstonas \"Rockets\", izceļoties ar 21 gūtu punktu un 12 atlēkušajām bumbām, kā arī trim bloķētiem metieniem un trim pārķertām bumbām. \"Tā ir tikai uzvara, bet tā ir diena, kuru es atcerēšos,\" sacīja Vembanjama. 32,1 sekundi līdz pamatlaika beigām 19 gadus vecais francūzis izcīnīja atlēkušo bumbu aizsardzībā un 20 sekundes pirms pamatlaika beigām panāca neizšķirtu. Ar Vembanjamas divpunktu metienu \"Spurs\" pagarinājumā izvirzījās vadībā, basketbolistam papildlaikā izcīnot četras atlēkušās bumbas. Citā spēlē  Nikola Jokičs  Memfisā guva 22 punktus, izcīnīja 12 atlēkušās bumbas, kā arī sakrāja septiņas rezultatīvas piespēles un deviņas kļūdas, pašreizējai NBA čempionei Denveras \" Nuggets \" ar 108:104 ((25:18, 36:38, 28:23, 19:25)) uzvarot Memfisas \" Grizzlies \" un svinot otro uzvaru divās spēlēs. Vēl vienā cīņā uzvaru pagarinājumā guva arī Čikāgas \" Bulls \", kas savā laukumā ar 104:103 (24:18, 18:17, 23:33, 28:25, 11:10) pārspēja Toronto \" Raptors \", 33 punktus iemetot Demāram Derozanam. Čikāgas vienībai uzvaru nodrošināja Aleksa Karuso tālmetiens 2,1 sekundi pirms spēles beigām. Jau ziņots, ka piektdien Latvijas basketbolists  Kristaps Porziņģis  guva 17 punktus, viņa pārstāvētajai  Bostonas  \" Celtics \" mājās ar 119:111 (25:28, 35:27, 27:33, 32:23) pārspējot Maiami \" Heat \" basketbolistus, bet  Dāvis Bertāns  nedevās laukumā Oklahomasitijas \" Thunder \" uzvarā viesos, ar rezultātu 108:105 (31:26, 21:16, 27:33, 29:30) pārspējot Klīvlendas \" Cavaliers \" basketbolistus.", "link": "https://www.delfi.lv/sports/news/basketbols/doncicam-nba-49-punkti-vembanjamam-pirma-uzvara-liga.d?id=56065494"},
{"title": "'TTT Rīga' basketbolistes Baltijas līgas mačā uzvar Šauļu komandu", "category": "Sports", "body": "\" TTT Rīga \" komanda svētdien svinēja uzvaru  Baltijas  Sieviešu basketbola līgas (BSBL) mačā. Rīdzinieces viesos ar rezultātu 91:66 (24:21, 20:11, 26:12, 21:22) uzvarēja \" Šiauliai -Vilmers\" vienību. Viešņām laukumā devās visas deviņas basketbolistes, katrai spēlējot no 13 līdz 26 minūtēm. Rezultatīvākā ar 16 punktiem bija  Luīze Sila , 15 punktus guva Gabija Meškonīte, 13 punkti bija Evelīnai Otto, 12 guva un visvairāk atlēkušo bumbu - septiņas - izcīnīja Dekeija Koena, bet desmit punktus iekrāja Vanesa Jasa. Mājiniecēm 17 punkti un astoņas atlēkušās bumbas bija Kesidijai Mihalko. \"TTT Rīga\" basketbolistes BSBL uzvarējušas visās trīs aizvadītajās spēlēs. Latviju BSBL pārstāv \"TTT Rīga\", \"Rīgas Stradiņa universitāte\" (RSU), \" Liepāja \"/LSSS, \"Daugavpils Universitāte\" (DU), \"Rīga Juniores\"/LU, \"Jūrmala\" un \"TTT Juniores\", bet Lietuvu -  Viļņas  \"Kibirkštis\", Klaipēdas \"Neptūnas\", Kauņas \"Aistes\", Klaipēdas LCC, \"Šiauliai-Vilmers\" un jaunpienācēja \"Panevezys\". Pamatturnīrā tiks izspēlēti divi apļi. Pirmās vietas ieguvēja kvalificēsies finālčetrinieka turnīram, bet 2.-7. vietas īpašnieces ceturtdaļfinālā divu spēļu sērijās noskaidros vēl trīs \"Final 4\" dalībnieces. Sezonas beigās tiks izspēlēts arī  Latvijas Sieviešu basketbola līgas  čempionāts, kurā tiks noskaidrotas Latvijas čempiones. Iepriekšējā sezonā par BSBL čempionvienību kļuva \"TTT Rīga\", kas finālā ar 69:68 pārspēja Viļņas \"Kibirkštis\" komandu, bet Latvijas čempionātā rīdzinieces finālsērijā līdz divām uzvarām ar 2-0 bija pārākas pār RSU basketbolistēm.", "link": "https://www.delfi.lv/sports/news/basketbols/ttt-riga-basketbolistes-baltijas-ligas-maca-uzvar-saulu-komandu.d?id=56066384"},
{"title": "Nadala atgriešanās varētu būt Austrālijas atklātajā čempionātā", "category": "Sports", "body": "Spānijas tenisists  Rafaels Nadals  janvārī piedalīsies Austrālijas atklātajā čempionātā, trešdien paziņoja sacensību direktors Kreigs Tilijs. \"Viņš nav spēlējis gandrīz gadu, bet pēc vairākām sarunām viņš apstiprināja, ka būs atpakaļ,\" par Nadala atgriešanos kortā sacīja Tilijs. \"Esam par to ļoti priecīgi.'' Nadals ir 22 \" Grand Slam \" titulu īpašnieks, divus titulus izcīnot arī Austrālijas atklātajā čempionātā - 2009. un 2022.gadā. Nadals nav spēlējis kopš janvāra, kad Austrālijas atklātajā čempionātā guva gūžas savainojumu. Maija vidū Nadals pirms Francijas atklātā tenisa čempionāta sasauca preses konferenci, tomēr nepaziņoja par karjeras beigām, kā daudzi domāja, bet gan norādīja, ka nestartēs turnīrā. Tāpat spānis paziņoja, ka 2024.gada sezona, visticamāk, būs pēdējā viņa karjerā. Tilijs trešdien arī paziņoja, ka nākamā gada turnīrā plāno piedalīties arī mājinieks Niks Kiris, kurš arī šosezon traumu dēļ spēlējis maz. 2024.gada sezonas pirmais \"Grand Slam turnīrs - Austrālijas atklātais čempionāts - norisināsies no 14. līdz 28.janvārim.", "link": "https://www.delfi.lv/sports/news/other_kinds/teniss/nadala-atgriesanas-varetu-but-australijas-atklataja-cempionata.d?id=56016850"},
{"title": "Briseles terorakta upuri – kaislīgi un pieredzējuši Zviedrijas futbola izlases līdzjutēji", "category": "Sports", "body": "Pirmdien Briselē notikušajā uzbrukumā divi bojā gājušie bijuši kaislīgi Zviedrijas futbola izlases līdzjutēji ar pamatīgu fanu pieredzes bagāžu, vēsta Beļģijas masu mediji. Ziņots, ka  pirmdien Briseles centrā apšaudē nogalināti divi cilvēki , bet vēl viens smagi ievainots. Pirmdienas vakarā Briselē risinājās 2024. gada Eiropas futbola čempionāta atlases spēle starp Beļģiju un Zviedriju, bet  pēc pirmā puslaika mačs tika pārtraukts.  Drošības iemeslu dēļ spēle neatsākās, bet, tā kā abām komandām spēles rezultāts neko neizšķīra, tad  UEFA nolēma maču nepārspēlēt. Jau pirmdien izskanēja ziņas, ka nogalinātie, iespējams, bijuši zviedru futbola fani, bet tagad atklātībā nākušas detaļas par bojā gājušajiem. Viens no upuriem bija 60 gadus vecais Patriks Linsdtrēms, kuram bija arī Šveices uzturēšanās atļauja, bet viņš nāk no maza ciematiņa netālu no Stokholmas. Viņš bijis kaislīgs Zviedrijas futbola fans un gadiem ceļojis uz Zviedrijas izlases izbraukuma spēlēm, kā arī aktīvi līdzi jutis spēlēs Zviedrijā. \"Patrikam futbols nebija tikai kaut kāds sports, tā bija mūža aizraušanās. Viņš bija kopā ar izlasi gan sliktos, gan labos brīžos. Viņš bija \"saslimis\" ar futbola entuziasmu. Zviedrijas izlases krekls, ko viņš valkāja, nebija tikai parasts krekls – tas raksturoja viņa kaislību,\" pēc traģēdijas norādījuši viņa ģimenes locekļi. Otrs bojā gājušais bijis 70 gadus vecais Kents Pērsons, kurš arī ne reizi vien devies uz Zviedrijas izlases izbraukuma spēlēm. Stokholmā dzīvojošais vīrietis ikdienā iesaistījies arī sociālos projektos – palīdzējis uz Zviedriju emigrējušajiem afgāņiem, kā arī vācis naudu cīņai ar Alcheimera slimību. Pagaidām publiski nav izskanējusi informācija par uzbrukumā cietušo un izdzīvojušo personu, bet, visticamāk, arī tas bijis Zviedrijas futbola izlases līdzjutējs.", "link": "https://www.delfi.lv/sports/news/futbols/briseles-terorakta-upuri-kaisligi-un-pieredzejusi-zviedrijas-futbola-izlases-lidzjuteji.d?id=56044666"},
{"title": "LSFP iebilst pret plānotajām izmaiņām sporta stundu skaita samazināšanā", "category": "Sports", "body": "Latvijas Sporta federāciju padome  ( LSFP ) iebilst pret plānotajām izmaiņām sporta stundu skaita samazināšanā, teiktos organizācijas paziņojumā. Iepazīstoties ar plānotajām izmaiņām Sporta un veselības mācību jomā vidusskolā, kuras paredz, ka, ieviešot Valsts aizsardzības mācību, priekšmeta \"Sports un veselība\" apjoms samazināsies no 315 uz 187 mācību stundām jeb nepilnām divām mācību stundām nedēļā, LSFP nosūtījusi vēstuli  Izglītības un zinātnes ministrijai  ( IZM ), kā arī Valsts izglītības satura centram (VISC), kurā aicina šādas izmaiņas neieviest LSFP vērš uzmanību uz to, ka tās ieviešana skolās plānota uz jau tā kritiski nepietiekamo sporta stundu rēķina, tajā pat laikā organizācija izprotot aizsardzības mācības nozīmīgumu esošajos ģeopolitiskajos apstākļos. LSFP uzsver, ka zema jauniešu fiziskā aktivitāte ir absolūtā pretrunā ar  Pasaules Veselības organizācijas  (PVO) rekomendācijām. Tāpat organizācijas ieskatā, virzītās izmaiņas ir pretrunā ar Sporta politikas pamatnostādnēs 2022.-2027.gadam noteikto prioritāti - bērnu un jauniešu sporta attīstība. LSFP norāda, ka šādu sabiedrības veselībai būtisku izmaiņu ieviešana tik ārkārtīgi īsā laikā nav atbilstoša labākās prakses piemēram un aicina rast pieņemamu risinājumu, kopīgi sadarbojoties speciālistiem no visām iesaistītajām nozarēm, kas netiktu balstīts uz veselībai kritiski svarīgo fizisko aktivitāšu mazināšanas rēķina un nesamazinātu sporta pedagogu līdz šim paredzēto slodžu skaitu.", "link": "https://www.delfi.lv/sports/news/other_kinds/other/lsfp-iebilst-pret-planotajam-izmainam-sporta-stundu-skaita-samazinasana.d?id=55708366"},
{"title": "20 prioritāras federācijas – LNSP sadala 2023. gadam sportam piešķirtos 5,4 miljonus eiro", "category": "Sports", "body": "Sadalot valsts piešķirto finansējumu 5,4 miljonu eiro apmērā, tiek stiprināts atbalsts bērnu un jauniešu sporta aktivitātēm, kā arī augsto sasniegumu sportistiem un sporta organizācijām - par papildus 2023. gadā piešķirto līdzekļu sadali konkrētiem mērķiem šodien viedokli pauda Latvijas Nacionālā sporta padome (LNSP). Tāpat sēdē par priekšsēdētaja vietnieku vienbalsīgi ievēlēts finanšu ministrs  Arvils Ašeradens , informē  Izglītības un zinātnes ministrija . LNSP priekšsēdētāja, izglītības un zinātnes ministre  Anda Čakša  pauž: \"Ir svarīgi, lai finansējuma sadalē atspoguļojas mūsu prioritātes, tāpēc esmu gandarīta par bērnu un jauniešu sporta aktivitātēm paredzētajiem papildus līdzekļiem, kā arī esam atbalstījuši prioritāti atbalstāmās sporta federācijas, kur pieeja paredzēs, ka finansējums seko sabiedrībā visiecienītākajiem sporta veidiem.\" Kopumā valsts budžeta programmā \"Sports\" 2023.gadam paredzēti līdzekļi 45 611 391 eiro apjomā, lai nodrošinātu finansējumu sporta pedagogu darba samaksai profesionālās ievirzes sporta izglītības programmās, sporta federācijām un sporta pasākumiem, nacionālas nozīmes starptautisku sporta pasākumu organizēšanai, komandu sporta spēļu izlašu nodrošināšanai, augstas klases sasniegumu sportam, valsts sporta bāzu uzturēšanai un attīstības projektu īstenošanai u.c. mērķiem. 2,76 miljoni eiro paredzēti prioritāri atbalstāmo sporta federāciju programmām, atbilstoši Izglītības un zinātnes ministrijas un biedrības \" Latvijas Sporta federāciju padome \" ( LSFP ) valsts budžeta finansējuma sadales kritērijiem, ko piemēros 20 sporta federācijām, nepārsniedzot 200 tūkstošus eiro katrai. Finansējumu saņems sekojošas federācijas: Latvijas Futbola federācija; Latvijas Vieglatlētikas savienība; Latvijas Volejbola federācija; Latvijas Basketbola savienība; Latvijas Hokeja federācija; Latvijas Riteņbraukšanas federācija; Latvijas Kamaniņu sporta federācija; Latvijas  Orientēšanās  federācija; Latvijas Motosporta federācija; Latvijas Florbola savienība; Latvijas  Šaušanas  federācija; Latvijas Automobiļu federācija; Tenisa savienība; Latvijas  Peldēšanas  federācija; Latvijas Sporta deju federācija; Latvijas Šaha federācija; Latvijas  Slēpošanas  federācija; Latvijas  Dambretes  federācija; Latvijas Jātnieku federācija; Latvijas Bobsleja un Skeletona federācija. Biedrības \" Latvijas Olimpiskā komiteja \" (LOK)  Latvijas Olimpiskās vienības  sastāvā iekļauto sportistu treniņu un sacensību izdevumu segšanai un pabalstu izmaksai piešķirti 814 tūkstoši eiro. Papildus dotācija 684 854 eiro apmērā piešķirta biedrībai \" Latvijas Basketbola savienība \", lai nodrošinātu Latvijas vīriešu basketbola valstsvienības dalību 2023.gada Pasaules kausa izcīņas finālturnīrā un Latvijas sieviešu basketbola valstsvienības dalību 2023.gada  FIBA  Eiropas čempionāta finālturnīrā. Nodibinājumam \"Latvijas Olimpiešu sociālais fonds\" būs iespēja par 50% palielināt pabalstus par mūža ieguldījumu sportā (olimpisko medaļu ieguvējiem), saņemot tam papildus 50 550 eiro. Savukārt, Latvijas Paralimpiskās vienības darbības nodrošināšanai šajā piešķīrumā paredzēti 100 tūkstoši eiro. Visbeidzot, papildus 250 tūkstošus eiro caur dotāciju LSFP novirzīs konkursiem veselīgu un aktīvu dzīvesveidu veicinošu pasākumu organizēšanai, t.sk. Eiropas Sporta nedēļas rīkošanai. Dalībai 2023.gada Eiropas Jaunatnes Vasaras Olimpiādē Slovēnijā 68 650 eiro saņems LOK, kā arī Latvijas Sporta izglītības iestāžu \"Direktoru padomes\" Jaunatnes sporta fonda rīkotajām bērnu un jauniešu nometnēm paredzēti 40 tūkstoši eiro. LNSP valsts sporta budžeta sadales process tiek skatīts četrās apakšprogrammās – sporta būves, sporta federācijas un sporta pasākumi, augstas klases sasniegumu sports, kā arī dotācija nacionālas nozīmes starptautisku sporta pasākumu organizēšanai Latvijā. Attiecībā uz pārējām apakšprogrammām ir specifisks regulējums, kā tiek piešķirts finansējums. Latvijas Nacionālā sporta padome ir sabiedriska konsultatīva institūcija, kas piedalās valsts sporta politikas izstrādē, veicina sporta attīstību un sadarbību sporta jomā, kā arī lēmumu pieņemšanu ar sportu saistītajos jautājumos. Sporta padomi vada izglītības un zinātnes ministre Anda Čakša.", "link": "https://www.delfi.lv/sports/news/other_kinds/other/20-prioritaras-federacijas-lnsp-sadala-2023-gadam-sportam-pieskirtos-5-4-miljonus-eiro.d?id=55537952"},
{"title": "Baltijas volejbola līgā vīriešiem zaudējumus piedzīvo visi trīs Latvijas klubi", "category": "Sports", "body": "Visi trīs Latvijas klubi sestdien piedzīvoja zaudējumus Baltijas Vīriešu volejbola līgas (BVVL) spēlēs. \"Ezerzeme\"/DU savā laukumā ar 0-3 (16:25, 16:25, 25:27) zaudēja Toma Švana un Kārļa Ābelīša pārstāvētajai \"Parnu\". Daugavpiliešiem 17 punktus guva Iļja Makarovs. Uzvarētājiem Ābelītis guva deviņus, bet Švans - astoņus punktus. Citā spēlē \"Lūši\" mājās ar 0-3 (21:25, 23:25, 21:25) piekāpās Tallinas \"Selver\"/\"TalTech\". Jēkabpils vienībā rezultatīvākais ar 11 punktiem bija Jānis Medenis, bet uzvarētāju rindās ar 16 punktiem izcēlās Metjū Obrijs. Tartu zaudējumu cieta \"RTU Robežsardze\"/\"Jūrmala\", kas pagājušā gada fināla atkārtojumā ar 0:3 (23:25, 16:25, 23:25) piekāpās \"Bigbank\". Jūrmalniekiem Patriks Pinka guva 11 punktus, bet mājinieku rindās rezultatīvākais ar 14 punktiem bija Marti Juhkami. Pēc trim spēlēm \"Ezerzeme\"/\"Daugavpils Universitāte\" ar pieciem punktiem ieņem ceturto vietu, \"RTU Robežsardze\"/\"Jūrmala\" ar diviem punktiem ir septītā un Jēkabpils \"Lūši\" ar vienu punktu - astotā astoņu komandu čempionātā. BVVL Latviju šosezon pārstāv trīs klubi - \"Ezerzeme\"/\"Daugavpils Universitāte\", \"RTU Robežsardze\"/\"Jūrmala\" un Jēkabpils \"Lūši\", Igauniju - četras vienības - Andra Širjakova pārstāvētā Tartu \"Bigbank\", Tallinas \"Selver\"/\"TalTech\", Toma Švana un Kārļa Ābelīša pārstāvētā \"Parnu\" un \"Barrus\"/\"Voru\". Klāt nākusi sezonu izlaidusī Latvijas trenera Austra Štāla trenētā Klaipēdas \"Amber Volley\".", "link": "https://www.delfi.lv/sports/news/other_kinds/voleyball/baltijas-volejbola-liga-viriesiem-zaudejumus-piedzivo-visi-tris-latvijas-klubi.d?id=56047798"},
{"title": "Jēkabpils 'Lūši' tiek pie uzvaras piecos setos Baltijas volejbola līgas mačā", "category": "Sports", "body": "Jēkabpils \"Lūši\" svētdien izcīnīja panākumu Baltijas Vīriešu volejbola līgas (BVVL) spēlē, kamēr citos mačos neveiksmes piedzīvoja \"Ezerzeme\"/DU un \"RTU Robežsardze\"/\"Jūrmala\". Jēkabpils vienība savā laukumā ar 3-2 (25:20, 21:25, 25:18, 18:25, 15:11) uzvarēja Toma Švana un Kārļa Ābelīša pārstāvēto \"Parnu\". Starp mājiniekiem rezultatīvākais ar 19 punktiem bija Eduards Stieģelis, bet vēl 14 punktus guva Jānis Medenis. Pērnavas vienībā Tomijs Tamiksārs izcēlās ar 15 punktiem, kamēr Švans tika pie deviņiem punktiem. Citā mačā \"Ezerzeme\"/DU mājās ar 3-1 (19:25, 14:25, 25:21, 24:26) piekāpās Tallinas \"Selver\"/\"TalTech\". Daugavpiliešu rindās 14 punktus sakrāja Ēriks Voroņko un vēl 12 punktus pievienoja Iļja Makarovs. Talliniešu panākumu sekmēja Metjū Obrijs, kurš iekrāja 17 punktus. Vēl \"RTU Robežsardze\"/\"Jūrmala\" izbraukumā ar 2-3 (25:20, 23:25, 30:28, 18:25, 15:17) zaudēja \"Barrus\"/\"Voru\". Latvijas komandā ar 22 punktiem izcēlās Jānis Teikmanis, kamēr Patriks Pinka un Matīss Gabduļins pievienoja attiecīgi 19 un 18 punktus. Mājinieku rindās rezultatīvākais ar 42 punktiem bija Renatu Oliveira Santuss. Pēc četrām spēlēm \"Ezerzeme\"/\"Daugavpils Universitāte\" ar pieciem punktiem ieņem ceturto vietu, Jēkabpils \"Lūši\" un \"RTU Robežsardze\"/\"Jūrmala\" ar trīs punktiem atrodas attiecīgi pirmspēdējā un pēdējā pozīcijā astoņu komandu konkurencē. BVVL Latviju šosezon pārstāv trīs klubi - \"Ezerzeme\"/\"Daugavpils Universitāte\", \"RTU Robežsardze\"/\"Jūrmala\" un Jēkabpils \"Lūši\", Igauniju - četras vienības - Andra Širjakova pārstāvētā Tartu \"Bigbank\", Tallinas \"Selver\"/\"TalTech\", Toma Švana un Kārļa Ābelīša pārstāvētā \"Parnu\" un \"Barrus\"/\"Voru\". Klāt nākusi sezonu izlaidusī Latvijas trenera Austra Štāla trenētā Klaipēdas \"Amber Volley\".", "link": "https://www.delfi.lv/sports/news/other_kinds/voleyball/jekabpils-lusi-tiek-pie-uzvaras-piecos-setos-baltijas-volejbola-ligas-maca.d?id=56048762"},
{"title": "15 federācijas lūdz apturēt nepilnu trīs miljonu sadali prioritārajiem sporta veidiem", "category": "Sports", "body": "piešķiršanu 2 761 892 eiro apmērā 20 prioritārajiem sporta veidiem, 2022. gada 31. maijā ar Ministru kabineta rīkojumu nr. 397 ir apstiprinātas \"Sporta politikas pamatnostādnes 2022.-2027. gadam\" (turpmāk – pamatnostādnes). Šo pamatnostādņu 2. punktā  Izglītības un zinātnes ministrija  (turpmāk –  IZM ) ir noteikta par atbildīgo institūciju pamatnostādņu īstenošanā. Pēc mūsu rīcībā esošās informācijas 2023. gada 18. maija Latvijas Nacionālās sporta padomes (turpmāk – LNSP) sēdē tika lemts par 2 761 892 EUR finansējuma piešķiršanu 20 prioritāri atbalstāmo sporta federāciju programmām. Šāds lēmums ir pretrunā ar pamatnostādnēs noteikto rīcības plānu un nav vērtēta šāda lēmuma ietekme attiecībā uz pamatnostādnēs noteiktajiem sasniedzamajiem rezultatīvajiem rādītājiem. Pamatnostādņu sadaļā \"Sporta politikas rīcības virzieni un uzdevumi\" 1.8. punktā noteiktais uzdevums ir \"Pārskatīt un pilnveidot kritēriju sistēmu sporta organizāciju finansēšanai no valsts budžeta līdzekļiem, tai skaitā iekļaujot finansējuma saņēmējam pienākumu ikdienas darbā nodrošināt labas pārvaldības principus un sociālo atbildību noteiktā ietvarā\", kura īstenošanai ir noteiktas iesaistītās organizācijas –  Latvijas Olimpiskā komiteja ,  Latvijas Sporta federāciju padome , Latvijas Paralimpiskā komiteja un Latvijas Komandu sporta spēļu asociācija. Pēc mūsu rīcībā esošās informācijas ar minēto organizāciju iesaisti ne 2022., ne 2023. gadā nav notikusi kritēriju pārskatīšana un pilnveidošana, kā tas ir paredzēts pamatnostādnēs. 2023. gada 18. maija LNSP sēdes darba materiāli par valsts budžeta programmas 09.00.00 \"Sports\" sadali padomes locekļiem tika izsūtīti tikai sēdes dienā, tas ir 18. maijā, līdz ar to pirms lēmuma pieņemšanas sēdes dalībniekiem ar tiem nebija iespējas pilnvērtīgi iepazīties. 2022. gada 1. decembrī, saskaņā ar sēdes protokola nr.6 2.punktu LNSP lēma atbalstīt akciju sabiedrības \" Latvijas valsts meži \" 2022. gada plānoto ziedojumu sadali sporta nozares attīstības veicināšanai 2,2 milj. EUR apmērā. LNSP 2.6. punktā paredzējusi, ka \"Gadījumā, ja  Ministru kabinets  pieņem lēmumu par atšķirīgu Akciju sabiedrības \"Latvijas valsts meži\" 2022. gadā sporta attīstības veicināšanai paredzētā kopējā ziedojuma, kura sadali īsteno Latvijas Nacionālā sporta padome, summu, tad tā sadalāma proporcionāli šā protokollēmuma 2.2.1. apakšpunktā noteiktajiem kritērijiem.\" Tāpat minētajā LNSP sēdē tika uzdots Izglītības un zinātnes ministrijai līdz 2023. gada 30. aprīlim organizēt tikšanos ar biedrību \"Latvijas Sporta federāciju padome\", biedrību \"Latvijas Olimpiskā komiteja\", biedrību \"Latvijas Komandu sporta spēļu asociācija\", biedrību \"Latvijas Paralimpiskā komiteja\" un Jaunatnes sporta fondu (biedrību \"Latvijas Sporta izglītības iestāžu \"Direktoru padome\"\"), lai pārrunātu iespējamās izmaiņas 2012. gadā minēto nevalstisko sporta organizāciju vidū panāktajā vienošanās par valsts kapitālsabiedrību ziedojumu sadales principiem (procentuālo sadalījumu). Saskaņā ar Sporta likuma 3. pantu sporta jomā ir jāievēro \"labas pārvaldības princips, kas paredz, ka sporta organizatoriskajā un pārvaldības darbā ir demokrātiskas pārvaldes struktūras, skaidri mērķi, taisnīgas procedūras, atklātība, sadarbība ar ieinteresētajām personām, efektīvs un ilgtspējīgs regulējums, kā arī skaidri pārraudzības un atbildības līmeņi.\" Pēc mūsu rīcībā esošās informācijas tikšanās starp minētajām organizācijām nav notikusi un ieinteresētās personas nav tikušas informētas par izmaiņām finansēšanas kārtībā. Saskaņā ar Sporta likuma 13. panta 3. daļu \"No valsts budžeta pirmām kārtām finansējams bērnu un jauniešu sports.\" Nosakot 20 prioritāros sporta veidus, publiski nav pieejama informācija, kā šādas izmaiņas ietekmēs sporta jomu kopumā un it īpaši bērnu un jauniešu sportu. Ja nav izvērtētas sekas straujai finansēšanas modeļa maiņai, pastāv risks, ka daļa sporta veidu nebūs gatava šādam scenārijam un nonāks uz maksātnespējas sliekšņa, bērniem un jauniešiem samazināsies sporta veidu izvēles iespējas un veidosies dažādi citi nevēlami blakusefekti. Ja par pamatu 20 prioritāro sporta veidu noteikšanai ir ņemti  LSFP  izstrādātie kritēriji, tad pašlaik nav skaidrs, kura gada rādītāji tiek ņemti vērā. LSFP mājaslapā nav pieejama informācija par 2023. gadā notikušajām valdes sēdēm. Izvērtējot 2022. gada LSFP valdes sēžu protokolus, var secināt, ka kritēriji 2023. gadam nav apstiprināti. Tā kā informācija par plānotajām valdes sēdēm netiek izsūtīta LSFP biedriem, tad nav iespējams uzzināt, vai 2023. gadā ir organizēta kāda LSFP valdes sēde. Ja ir organizēta viena vai vairākas valdes sēdes, tad LSFP biedri nav informēti par tajās pieņemtajiem lēmumiem. Tāpat vēlamies norādīt uz iespējamo interešu konfliktu LSFP valdē, jo no 11 valdes locekļiem septiņi pārstāv sporta federācijas, kas ir iekļautas starp 20 prioritāri atbalstāmajiem sporta veidiem, kas ir nosaukti publiskajā telpā. Līdz ar to būtu jāvērtē, vai LSFP kritēriji nav pielāgoti atsevišķu federāciju vajadzībām. IZM mājaslapā arī nav publicēts neviens no 2023. gadā notikušo LNSP sēžu protokoliem, kas ļautu federācijām gūt priekšstatu par pieņemto lēmumu virzību. 1. Kādēļ nav pārskatīta un pilnveidota kritēriju sistēma sporta organizāciju finansēšanai no valsts budžeta līdzekļiem, atbilstoši tam, kā tas ir paredzēts \"Sporta politikas pamatnostādnēs 2022.-2027. gadam\"? 2. Kādēļ netika ņemti vērā 2022. gada 1. decembra LNSP lēmumi attiecībā uz Akciju sabiedrības \"Latvijas valsts meži\" 2022. gada plānoto ziedojumu sadali sporta nozares attīstības veicināšanai 2,2 milj. EUR apmērā? 3. Vai līdz 2023. gada 30. aprīlim IZM ir organizējusi tikšanos ar biedrību \"Latvijas Sporta federāciju padome\", biedrību \"Latvijas Olimpiskā komiteja\", biedrību \"Latvijas Komandu sporta spēļu asociācija\", biedrību \"Latvijas Paralimpiskā komiteja\" un Jaunatnes sporta fondu (biedrību \"Latvijas Sporta izglītības iestāžu \"Direktoru padome\"\"), lai pārrunātu iespējamās izmaiņas 2012. gadā minēto nevalstisko sporta organizāciju vidū panāktajā vienošanās par valsts kapitālsabiedrību ziedojumu sadales principiem (procentuālo sadalījumu). Ja jā, tad lūdzam iepazīstināt ar tikšanās protokoliem. Ja nē, tad lūdzam sniegt skaidrojumu, kāpēc šāda tikšanās nav notikusi. 4. Kurš un ar kādu pamatojumu iekļāva 2023. gada 18. maija LNSP sēdē lēmumprojektu par 2 761 892 EUR mērķfinansējumu prioritāri atbalstāmo sporta federāciju programmām? Kādēļ sporta federācijas netika informētas par šādu būtisku finansēšanas modeļa maiņu, nosakot 20 prioritāros sporta veidus? 5. Lūdzu, pamatot un atspoguļot rezultātus pēc kādiem tika noteikti prioritārie sporta veidi. Kādēļ tieši LSFP kritēriji tika izvēlēti šo sporta veidu noteikšanai un kura gada kritēriji ir ņemti par pamatu, nosakot prioritāros sporta veidus? 6. Kādēļ tika noteikti tieši 20 prioritārie sporta veidi? Vai tika izskatītas un izvērtētas citas alternatīvas, nosakot prioritāros sporta veidu skaitu? Ja ir izskatītas alternatīvas prioritāro sporta veidu skaita noteikšanā, lūdzam ar to iepazīstināt sporta organizācijas. 7. Vai, nosakot 20 prioritāros sporta veidus, ir vērtēta šāda lēmuma ietekme attiecībā uz pamatnostādnēs noteiktajiem sasniedzamajiem rezultatīvajiem rādītājiem? Ja jā, tad lūdzam ar to iepazīstināt sporta organizācijas. 8. Vai ir izvērtēta pašreizējā situācija sporta jomā un sasniedzamie rezultāti pēc finansēšanas modeļa maiņas? Kādu pozitīvu ietekmi tas atstās uz bērnu un jauniešu sportu un sportu kopumā? 9. Lūdzam izvērtēt, vai nav saskatāms interešu konflikts LSFP valdē, jo pastāv bažas, ka sporta veidu finansēšanas kritēriji ir veidoti tā, lai tie būtu labvēlīgi tām federācijām, kas ir pārstāvētas LSFP valdē. 10. Lūdzam publicēt IZM mājaslapā vai izsūtīt visām sporta federācijā visus 2023. gadā notikušo LNSP sēžu protokolus. Saskaņā ar Sporta likuma 5. pantu IZM sporta jomā īsteno vienotu valsts politiku un izstrādā normatīvo aktu projektus. Līdz ar to aicinām IZM jebkuras izmaiņas sporta organizāciju finansēšanas kārtībā no valsts budžeta līdzekļiem nostiprināt normatīvajos aktos nevis pieņemt ar necaurskatāmiem, apšaubāmiem lēmumiem. Tāpat lūdzam IZM sekot \"Sporta politikas pamatnostādnēs 2022.-2027. gadam\" noteiktajam rīcības plānam un rīkoties atbildīgi, lai tiktu sasniegti pamatnostādnēs norādītie sasniedzamie kritēriji.", "link": "https://www.delfi.lv/sports/news/analysis/15-federacijas-ludz-apturet-nepilnu-tris-miljonu-sadali-prioritarajiem-sporta-veidiem.d?id=55612766"},
{"title": "Video: fenomenāla debija – 17 gadus vecais Guju izrauj 'Barcelona' uzvaru 33 sekundēs", "category": "Sports", "body": "Spānijas futbola granda \" Barcelona \" sastāvā teicamu debiju svētdien piedzīvoja 17 gadus vecais Marks Guju, kurš 33 sekundes pēc nākšanas laukumā guva uzvaras vārtus Spānijas spēcīgākās līgas (\"La Liga\") mačā pret Bilbao \"Athletic\". Gujs laukumā devās 79. minūtē, kad rezultāts vēl bija 0:0, jo \"Barcelona\" līdz tam nespēja izmantot savas iespējas gūt vārtus. 33 sekundes pēc nākšanas laukumā Gujs saņēma teicamu piespēli no Žoau Fēliksa un devās uz vārtiem. Viņš izgājienā pret vārtsargu izpildīja precīzu sitienu un kļuva par mača varoni. Līdz šim \"Barcelona\" kluba vēsturē debitants tik ātri pirmo vārtus vēl nebija guvis. ✍️ Apunten su nombre: 𝗠𝗔𝗥𝗖 𝗚𝗨𝗜𝗨.  #LALIGAEASPORTS  |  @FCBarcelona   pic.twitter.com/zAVuJH81Sk October 22, 2023 \"Es viņam teicu, ka būs laba iespēja gūt vārtus. Man patīk redzēt šo puisi, jo viņam nav baiļu,\" pēc spēles teica \"Barcelona\" galvenais treneris Čavi. Spānijas čempionāta kopvērtējumā \"Barcelona\" ar 24 punktiem 10 spēlēs ierindojas trešajā vietā, atpaliekot vien no Madrides \"Real\" un \"Girona\", kas ieguvušas pa 25 punktiem.", "link": "https://www.delfi.lv/sports/news/futbols/video-fenomenala-debija-17-gadus-vecais-guju-izrauj-barcelona-uzvaru-33-sekundes.d?id=56049206"},
{"title": "Drauds nacionālajai drošībai vai personiska atriebība? Futbola 'melno sarakstu' lietu skata Augstākā tiesa", "category": "Sports", "body": "2020. gadā divi ar Latvijas futbolu saistīti cilvēki tika iekļauti tā saucamajā melnajā sarakstā – viņiem liegta iebraukšana valstī. Pirmais ārzemnieku sarakstā, kuriem liegta ieceļošana Latvijas Republikā, 2020. gada augustā nokļuva FK \"Ventspils\" lielākais akcionārs Adlans Šišhanovs, bet pāris mēnešu vēlāk viņa pēdās sekoja trīskārtējo Latvijas čempionu \"Riga FC\" neoficiālais īpašnieks un lielākais atbalstītājs Sergejs Lomakins. Par Šišhanova vēlmi cīnīties, lai izkļūtu no šī saraksta, publiski nav dzirdēts, toties Krievijas Federācijas un Kipras pilsonis Lomakins izlēma iet uz tiesu, un Augstākā tiesa sākusi skatīt viņa pieteikumu par iekšlietu ministra Sanda Ģirģena atcelšanu. Pirmajā tiesā no Lomakina advokātu puses netieši izskanējuši pārmetumi par Ģirģena iespējamiem subjektīviem iemesliem lēmuma pieņemšanā, jo pērn viņu neievēlēja par Latvijas Futbola federācijas (LFF) prezidentu, tomēr drošības iestādes uzstāj, ka Lomakina darbība apdraud Latvijas drošību. Tagad tiesai, pētot arī ierobežotas pieejamības dokumentus, nāksies izlemt, vai Ģirģena lēmums bijis atbilstošs, vai tomēr Lomakinam, kura sieva un bērni ir Latvijas pilsoņi, ir tiesības uzturēties Latvijā kā Eiropas Savienības pilsonim. Augstākajā tiesā lietu skata tiesnesis Andris Guļāns, kā arī Veronika Krūmiņa un Vēsma Kakste. Tiesai pagaidām gan izdodas tikai virspusēji skatīt lietu, jo Lomakina pārstāvjiem nav izdevies tikt pie noslepenotajiem Valsts drošības dienesta (VDD) ziņojumiem, kas kalpoja par pamatu Lomakina iekļaušanai nevēlamo personu sarakstā.", "link": "https://www.delfi.lv/sports/news/futbols/drauds-nacionalajai-drosibai-vai-personiska-atriebiba-futbola-melno-sarakstu-lietu-skata-augstaka-tiesa.d?id=53024275"},
{"title": "'Audas' nodokļu lieta: apsūdzības izvirzītas Rihardam Gorkšam, tiesa sāksies janvāra beigās", "category": "Sports", "body": "Rīgas pilsētas tiesa 2024.gada sākumā nozīmējusi pirmo tiesas sēdi krimināllietā, kurā futbola kluba \" Auda \" valdes loceklis Rihards Gorkšs apsūdzēts par izvairīšanos no nodokļu nomaksas. Publiski pieejamais tiesas kalendārs liecina, ka sēde nozīmēta 31.janvārī plkst.9.30. Neminot personas vārdu, prokuratūrā apliecināja, ka saskaņā ar apsūdzību persona kā futbola kluba valdes loceklis un faktiskais vadītājs, kurš laikā no 2018.gada janvāra līdz 2022.gada janvārim organizēja un vadīja kluba saimniecisko darbību, laikā no 2019.gada 22.janvāra līdz 2022.gada 24.janvārim izvairījās no pievienotās vērtības nodokļa ( PVN ) nomaksas 35 016 eiro apmērā. Apsūdzētā persona savu vainu atzinusi, izdarīto nožēlojusi un labprātīgi atlīdzinājusi cietušajam - Latvijas Republikai - ar noziedzīgo nodarījumu radīto kaitējumu. Lieta Rīgas pilsētas tiesai nodota oktobra sākumā. Prokuratūrā arī norādīja, ka atbilstoši Kriminālprocesa likumam prokurors pēc savas paša, apsūdzētā un viņa aizstāvja iniciatīvas var slēgt vienošanos par vainas atzīšanu un sodu, ja ir noskaidroti apstākļi, kas attiecas uz pierādīšanas priekšmetu, un apsūdzētais piekrīt viņam inkriminētā nodarījuma apjomam, kvalifikācijai, radītā kaitējuma novērtējumam un vienošanās procesa piemērošanai. Savukārt saskaņā ar Kriminālprocesa likumu, ja apsūdzētais piekrīt celtajai un izsniegtajai apsūdzībai, noziedzīga nodarījuma kvalifikācijai un radītā kaitējuma novērtējumam, sākas pārrunas par soda veidu un mēru, kuru prokurors lūgs tiesu piespriest. Konkrētajā kriminālprocesā tika veiktas šādas pārrunas. Prokurore, izvērtējot izdarītā noziedzīgā nodarījuma raksturu, radīto kaitējumu, kā arī vainīgā personību, atbildību mīkstinošos un pastiprinošos apstākļus, apsūdzēto informēja par soda mēru, kuru lūgs tiesu piespriest, taču viņš tam nepiekrita. Līdz ar to tika pieņemts lēmums par krimināllietas nodošanu tiesai izskatīšanai bez pierādījumu pārbaudes. Valsts ieņēmumu dienests  ( VID ) 9.oktobrī, neminot personas vārdu un klubu,  preses paziņojumā rakstīja,  ka futbola kluba amatpersona laika periodā no 2019.janvāra līdz 2021.gada decembrim par maksu sniedza reklāmas pakalpojumus un organizēja futbola treniņu nodarbības bērniem un jauniešiem, šajā laika posmā gūstot ienākumus vairāk nekā 201 000 eiro. Gūstot ieņēmumus no saimnieciskās darbības (pakalpojumu sniegšanas), futbola kluba amatpersona izvairījās no nodokļu nomaksas, neiemaksājot valsts budžetā pievienotās vērtības nodokli, kā rezultātā nodarot valstij  zaudējumus vairāk nekā 35 000 eiro apmērā. \"Firmas.lv\" informācija liecina, ka futbola kluba \"Auda\" darbojas Rihards Gorkšs un Juris Gorkšs. Latvijas futbola federācijas mājaslapā ievietotā informācija liecina, ka Rihards Gorkšs ir arī Latvijas U-17 meiteņu futbola izlases galvenais treneris. Bijušā Latvijas Futbola federācijas ( LFF ) prezidenta Kaspara Gorkša pārstāvji norādīja, ka LFF prezidentam nav nekādas saistības ar atsevišķo kluba saimniecisko darbību. Nedz pēc statūtiem, nedz realitātē federācijas prezidentam nav nedz tiesības, nedz pienākums, nedz iespējas sekot līdzi darījumu noformēšanai un grāmatvedības uzskaitei klubos. Līdz ar to  Kaspars Gorkšs  kā LFF prezidents nav bijis saistīts ar \"Audas\" saimniecisko darbību un nevarēja zināt par grāmatvedības uzskaiti. Kaspara Gorkša pārstāvji norādīja, ka LFF prezidenta darbībai nav saistības ar klubu saimniecisko darbību, pēc statūtiem prezidents atbild par sadarbību ar starptautiskajiem partneriem, attiecībām ar biedriem un sadarbību ar valsts institūcijām. Kaspars Gorkšs federāciju vadīja no 2018.gada pavasara līdz 2019.gada nogalei. Saskaņā ar Kriminālprocesa likumu neviena persona netiek uzskatīta par vainīgu, kamēr tās vaina noziedzīga nodarījuma izdarīšanā netiek konstatēta Kriminālprocesa likumā noteiktajā kārtībā.", "link": "https://www.delfi.lv/sports/news/futbols/audas-nodoklu-lieta-apsudzibas-izvirzitas-rihardam-gorksam-tiesa-saksies-janvara-beigas.d?id=56050698"},
{"title": "'Riga' pēcspēles sitienos pieveic RFS un izcīna Latvijas kausu", "category": "Sports", "body": "\"Riga\" futbolisti trešdien \"Skonto\" stadionā Rīgā kļuva par \"Atbildīgas spēles\" Latvijas kausa ieguvējiem. \"Riga\" uzvarēja ar 1:1 (1:0, 0:1, 0:0, 5:3 - 11 m). Pirmais puslaiks pagāja divu spēkos līdzīgu komandu cīņā, nedaudz labāk izskatoties RFS. Bīstami momenti bija, bet precīzi sitieni iztrūka. Kad jau likās, ka puslaiks beigsies bez gūtiem vārtiem, Duglass Aurēliu pārsteidza RFS vārtsargu Jevgeņiju Nerugalu, pa kreiso pusi RFS soda laukumā pietuvodamies vārtiem un no šaura leņķa ar kreiso kāju sizdams bumbu starp tuvo vārtu stabu un vārtsargu, kurš šādu sitienu negaidīja. Bumba, atsitusies pret tālo vārtu stabu, ielidoja vārtu tīklā. 45.minūtē savā laukuma pusē kļūdījās Herdi Prenga, bet bumbu pēc Duglasa Aurēliu sitiena no soda laukuma līnijas pārliecinoši atvairīja vārtsargs Nerugals. Cenšoties atspēlēties, RFS veica trīs spēlētāju maiņas, Vitālija Jagodinska vietā laukumā 51.minūtē nākot Artūram Zjuzinam, bet 67.minūtē Dragoljubu Saviču un Stefanu Paniču nomainot Emersonam Santanam un Ismaelam Diomandē. \"Riga\" arī veica divas maiņas, bet \"Riga\" vienības spēlētājs Baba Musā 78.minūtē nopelnīja dzelteno kartīti. 83.minūtē Žiga Lipuščeks ar patālu sitienu tēmēja vārtu kreisajā apakšējā stūrī, taču vārtsargs Rihards Matrevics lēcienā bumbu atvairīja. 87.minūtē RFS laukumā Prengas vietā nāca arī augumā raženais Mārcis Ošs, lai cīnītos par augšējām bumbām. \"Riga\" 89.minūtē atbildēja ar taktiskajām maiņām, tai skaitā pēc 22 laukumā pavadītajām minūtēm nomainot Taivo Abdulrahmanu. 90.minūtē dzelteno kartīti nopelnīja Zjuzins, divas minūtes vēlāk - viņa komandas biedrs Petrs Marešs. Video tiesneši signalizēja, ka viens no 89.minūtē laukumā nākušajiem Deniss Meļņiks, iespējams, ir skāris bumbu ar roku savā soda laukumā, un tiesnesis Vitālijs Spasjonņikovs devās pētīt atkārtojumu, spriežot, ka piešķirams 11 metru soda sitiens uz \"Riga\" vārtiem. Jānis Ikaunieks ar spēcīgu sitienu raidīja bumbu vārtu labajā stūrī, vārtsargam Matrevicam lecot pretējā stūrī. Papildlaiks sākās ar Antonija Černomordija nopelnītu dzelteno kartīti, pārtraucot RFS uzbrukumu. RFS uzbruka, Lipuščeka raidījumu ar galvu zem vārtu pārliktņa atvairot Matrevicam. 11 metru sitienus ar precīzu raidījumu vārtu kreisajā stūrī sāka \"Riga\" spēlētājs Muhameds Ngoms, uz ko ar sitienu vārtu kreisajā augšējā stūrī atbildēja Ikaunieks - 1:1. Ngondā Glodī panāca 2:1, bet Zjuzins rezultātu izlīdzināja. Eduards Dašķevičs raidīja bumbu zem pārliktņa vārtu vidū, bet Petra Mareša sitienu kreisajā stūrī atsita Matrevics - 3:2 \"Riga\" labā. Petars Bosančičs panāca 4:2, bet Darko Lemajičs vēl atstāja cerības RFS, raidot bumbu vārtu labajā apakšējā stūrī. Antonijs Kontrerass ar vieglu sitienu vārtu kreisajā stūrī deva uzvaru \"Riga\", panākot 5:3. \"Riga\" finālā spēlēja ceturto reizi. Pirms tam, trīs sezonas pēc kārtas spēlējot finālā, 2018.gadā komanda pirmo reizi izcīnīja uzvaru, bet RFS finālā spēlēja ceturto reizi pēdējo piecu sezonu laikā, uzvaru svinot 2019. un 2021.gadā. Abas vienības šosezon Latvijas futbola virslīgā ir tikušās četras reizes, visām spēlēm noslēdzoties neizšķirti - 1:1, 0:0, 2:2 un 0:0. Virslīgas komandas kausa izcīņā iesaistījās no astotdaļfināla. RFS ceļā uz finālu ar 3:0 uzvarēja \"Jelgavu\", ceturtdaļfinālā ar 4:1 - \"JDFS Alberts\", bet pusfinālā ar 3:1 - \"Tukums 2000\"/\"Telms\". Savukārt \"Riga\" vispirms ar 5:0 sagrāva pēc spēka trešās līgas komandu PPK/\"Betsafe\", ceturtdaļfinālā ar 4:0 uzvarēja pagājušā gada Latvijas kausa ieguvēju \"Auda\", bet pusfinālā ar 2:1 kompensācijas laikā pārspēja \"Liepāju\". Kopš 1936.gada pie prestižās trofejas ir tikušas 39 dažādas klubu komandas, bet kopš valsts neatkarības atgūšanas kausu virs galvas cēlušas 13 vienības. Pērn pirmoreiz turnīrā uzvarēja \"Auda\", kas finālā ar 1:0 pārspēja RFS.", "link": "https://www.delfi.lv/sports/news/futbols/riga-pecspeles-sitienos-pieveic-rfs-un-izcina-latvijas-kausu.d?id=56058154"},
{"title": "'Bronzas pavasara' rezultatīvākais hokejists Rihards Bukarts gatavojas spēlēt Šveicē, ziņo medijs", "category": "Sports", "body": "Latvijas hokeja izlases  uzbrucējs  Rihards Bukarts  drīzumā varētu pievienoties Šveices līgas klubam \"EHC Biel-Bienne\", vesta vietējais medijs \"Blick\". Bukarts šobrīd ir brīvais aģents. Pagājušo sezonu viņš noslēdza Austrijas hokeja līgas (IceHL) klubā Klāgenfurtē, kur 28 regulārā čempionāta mačos tika pie 25 (13+12) rezultativitātes punktiem, bet piecos \"play-off\" mačos viņam trīs (1+2) punkti. Svarīgu lomu 27 gadus vecais uzbrucējs spēlēja pasaules čempionātā - viņš, desmit mačos gūstot 11 (3+8) punktus, bija Latvijas izlases rezultatīvākais spēlētājs. Komanda turnīra gaitā izcīnīja vēsturisku bronzas medaļu, izšķirošajā mačā pagarinājumā uzvarot ASV. Karjeras laikā Bukarts pārstāvējis klubus Krievijā, Ziemeļamerikā, Čehijā un Vācijā. \"EHC Biel-Bienne\" komanda Šveices čempionāta kopvērtējumā ar 15 punktiem 14 mačos atrodas 12. vietā 14 vienību konkurencē.", "link": "https://www.delfi.lv/sports/news/hokejs/bronzas-pavasara-rezultativakais-hokejists-rihards-bukarts-gatavojas-spelet-sveice-zino-medijs.d?id=56051658"},
{"title": "Daudzsološam Otavas 'Senators' hokejistam piespriež iespaidīgu diskvalifikāciju par likmju veikšanu", "category": "Sports", "body": "Nacionālās hokeja līgas ( NHL ) komandas Otavas \" Senators \" uzbrucējam Šeinam Pinto par likmju izdarīšanu piespriesta 41 spēles jeb pussezonu ilga diskvalifikācija, pavēstījusi līga. NHL spēlētāji nedrīkst izdarīt likmes uz līgas spēlēm, taču to var darīt attiecībā uz citu sporta veidu notikumiem. NHL PAZIŅOJUMS Šeins Pinto diskvalificēts uz 41 spēli par aktivitātēm, kas saistītas ar sporta derībām. Nav atrasti pierādījumi tam, ka Pinto būtu derējis uz NHL spēlēm. Līga uzskata šo lietu par slēgtu un tālākus komentārus nesniegs, ja neparādīsies jauna informācija.  https://t.co/As4D6bLEYp October 26, 2023 22 gadus vecais amerikāņu centra uzbrucējs Pinto šobrīd ir ierobežoti brīvā aģenta statusā un šosezon nav spēlējis. \"The Athletic\" vēsta, ka viņš šomēnes trenējās individuāli Otavā, gaidot jaunu līgumu, bet, to nesagaidījis, pēc tam atgriezies mājās Longailendā. Pinto 2019.gada draftā tika izraudzīts otrajā kārtā un iepriekšējā sezonā nostabilizējās kā \"Senators\" pamatsastāva spēlētājs. Viņš piedalījās visās 82 regulārā čempionāta spēlēs, kurās guva 20 vārtus un atdeva 15 rezultatīvas piespēles. Pinto iespējamā atgriešanās laukumā šosezon ir zem jautājuma zīmes, jo, lai viņš varētu spēlēt, līdz 1.decembrim jābūt noslēgtam līgumam. Tā parakstīšanu apgrūtina tas, ka arī diskvalificētie spēlētāji tiek skaitīti komandas algu griestos, turklāt \"Senators\" nav iespējams viņu šobrīd nolīgt kaut par minimālo NHL atalgojumu.", "link": "https://www.delfi.lv/sports/news/hokejs/daudzsolosam-otavas-senators-hokejistam-piespriez-iespaidigu-diskvalifikaciju-par-likmju-veiksanu.d?id=56061448"},
{"title": "Girgensons filigrāni pielabo metienu, kamēr Balinskim lielākais spēles laiks NHL karjerā un Merzļikinam rūgts zaudējums", "category": "Sports", "body": "Latviešu uzbrucējs  Zemgus Girgensons  naktī uz trešdienu guva savus otros vārtus jaunajā Nacionālās hokeja līgas ( NHL ) sezonā, kas palīdzēja Bufalo \" Sabres \" tikt pie rezultatīvas uzvaras. Tikmēr panākums arī aizsargam Uvim Balinskim, kamēr  Elvis Merzļikins  piedzīvoja neveiksmi pagarinājumā. \"Sabres\" hokejisti viesos ar 6:4 (2:0, 3:1, 1:3) uzvarēja Otavas \"Senators\", izcīnot trešo panākumu septiņās aizvadītajās spēlēs. Šajā cīņā Girgenons uz ledus pavadīja 16:21 minūtes (lielākais spēles laiks šosezon) un pa šo laiku izpildīja divus metienus pa vārtiem, pielietoja vienu spēka paņēmienu, bloķēja vienu metienu, nopelnīja divas soda minūtes un divcīņu noslēdza ar pozitīvu lietderības koeficientu +2. \"Sabres\" komandai padevās teicama spēles pirmā puse, kurā izdevās izvirzīties vadībā ar 3:0. Otros vārtus 12. minūtē guva tieši Girgensons, kurš filigrāni pielaboja Konora Kliftona raidījumu vārtu virzienā, latvietim pārsteidzot pretinieku vārtsargu. Līdz ar to uzbrucējs septiņos mačos atzīmējies ar diviem (2+0) punktiem. Zemgus Girgensons un viņa otrais vārtu guvums šajā sezonā! 🚨 pic.twitter.com/XFuOfA2h7Z October 24, 2023 Līdz otrā perioda beigām Bufalo pilsētas hokejisti bija panākuši jau 5:1, bet pirms noslēdzošajām 20 minūtēm \"Senators\" vārtos bija rokāde - Antonu Firsbergu nomainīja Latvijas hokeja faniem labi zināmais soms Jonass Korpisalo, kurš turpinājumā atstāja savu \"cietoksni\" neieņemtu, kamēr \"Senators\" īsā laikā guva trīs vārtus un atjaunoja intrigu. Uzvaru \"Sabres\" gan nosargāja, 23 sekundes pirms pamatlaika beigām sestos vārtus tukšā Otavas cietoksnī raidot Teidžam Tompsonam. Tieši Tompsons šajā duelī izcēlās ar trim punktiem - divi vārti un viena rezultatīva piespēle. Citā otrdienas mačā Balinskis palīdzēja Floridas \" Panthers \" savā laukumā ar 3:1 (0:0, 2:1, 1:0) uzvarēt Sanhosē \"Sharks\", vienībai tiekot pie trešās uzvaras pēdējo četru spēļu laikā. Balinskis pie pirmā NHL rezultativitātes punkta vēl netika, taču viņš laukumā pavadīja 17:06 minūtes, kas ir latvieša līdz šim lielākais spēles laiks hokeja Mekā. Viņš pielietoja vienu spēka paņēmienu un nopelnīja pozitīvu lietderības koeficientu +1. Kaut arī 29. minūtē rezultātu atklāja \"Sharks\", turpinājumā Florida guva trīs bezatbildes vārtus, pēdējos no tiem divas sekundes pirms pamatlaika beigām iemetot tukšā pretinieku \"cietoksnī\". Uzvaras ripu šajā duelī guva Sems Reinhārts, kurš tādējādi ar iemestiem vārtiem atzīmējies jau piektajā mačā pēc kārtas. Savukārt arēnas elektrības problēmu dēļ par divām stundām aizkavējās Merzļikina pārstāvētās Kolumbusas \" Blue Jackets \" mačs savā laukumā pret Anaheimas \"Ducks\", ko mājinieki zaudēja pagarinājumā ar 2:3 (1:0, 0:1, 1:1, 0:1). Merzļikins šajā divcīņā atvairīja 24 no 27 metieniem, bet otrajā periodā viņš par sitienu ar nūju saņēma divu minūšu sodu. Pagarinājuma trešajā minūtē latvieti straujā izgājienā pārspēja Frenks Vetrano, Kolumbusai piedzīvojot trešo zaudējumu sešās aizvadītajās spēlēs. What a pass by Groulx to set up Vatrano on the breakaway for the winner! We take our first road game of the year, 3-2! #FlyTogether   pic.twitter.com/DLTcoJ2Hw7 October 25, 2023 Tikmēr uzbrucējs  Teodors Bļugers  turpina atkopties no savainojuma, kamēr Vankūveras \" Canucks \" izbraukumā ar 3:2 (1:1, 2:1, 0:0) uzvarēja Nešvilas \"Predators\", gūstot ceturto panākumu sešās cīņās. Austrumu konferencē \"Blue Jackets\" ar septiņiem punktiem sešās spēlēs ir devītajā vietā, kamēr \"Panthers\" atpaliek par vienu punktu un ir divas pozīcijas zemāk. Savukārt \"Sabres\" ir seši punkti septiņās cīņās, kas tai dod 12. vietu. Tikmēr Rietumu konferencē \"Canucks\" ar astoņiem punktiem sešās spēlēs ir augstajā ceturtajā vietā.", "link": "https://www.delfi.lv/sports/news/hokejs/girgensons-filigrani-pielabo-metienu-kamer-balinskim-lielakais-speles-laiks-nhl-karjera-un-merzlikinam-rugts-zaudejums.d?id=56054998"},
{"title": "Šilovs atvaira 28 metienus un ar rezultatīvu piespēli palīdz komandai uzvarēt AHL mačā", "category": "Sports", "body": "Latvijas hokeja vārtsargs  Artūrs Šilovs  trešdien Amerikas hokeja līgas ( AHL ) čempionāta mačā palīdzēja Ebotsfordas \" Canucks \" savā laukumā ar 5:2 (2:1, 3:1, 0:0) pārspēt Kolorādo \" Eagles \" komandu. Šilovs aizvadīja savu šīs sezonas ceturto AHL spēli, un viņš šoreiz atvairīja 28 no 30 izdarītajiem metieniem. Tā viņam bija otrā uzvara šajā sezonā. Līdz šim četrās spēlēs latvietis vidēji atvaira 87,2 % pretinieku metienu un ielaiž 4,04 vārtus. Šilovs mačā pret \"Eagles\" izcēlās arī ar rezultatīvu piespēli, kad viņš otrās trešdaļas noslēgumā iesāka uzbrukumu, kuru Linuss Karlsons noslēdza ar precīzu metienu. It's an Arty Pizza Party 🎉 Artūrs Šilovs sets up Linus Karlsson with a loooooong stretch pass for our fifth goal, as well as the  @Panago_Pizza  Delivery of the Game 🍕  pic.twitter.com/AHbyurpPpo October 26, 2023 Ebotsfordas \"Canucks\" AHL čempionātā sešās spēlēs izcīnījusi deviņus punktus, kas Rietumu konferences kopvērtējumā dod otro vietu.", "link": "https://www.delfi.lv/sports/news/hokejs/silovs-atvaira-28-metienus-un-ar-rezultativu-piespeli-palidz-komandai-uzvaret-ahl-maca.d?id=56058484"},
{"title": "Merzļikinam četri ielaisti vārti vēl vienā zaudējumā pagarinājumā", "category": "Sports", "body": "Zaudējumu pagarinājumā naktī uz piektdienu Nacionālās hokeja līgas ( NHL ) regulārā čempionāta mačā piedzīvoja latviešu vārtsargs  Elvis Merzļikins . Kolumbusas \" Blue Jackets \" ar Merzļikinu vārtos viesos ar 3:4 (2:0, 1:2, 0:1, 0:1) pagarinājumā piekāpās Monreālas \"Canadiens\". Komandai šis papildlaikā bija otrais zaudējums pēc kārtas. Merzļikins atvairīja 25 no 29 metieniem jeb 86,2%. Šosezon latvietis piecos mačos ticis pie divām uzvarām, bet vidēji savos vārtos ielaidis 2,93 ripas un atvairījis 90,3% metienu. Pēc lieliskas Džonija Gudro piespēles rezultātu jau trešajā minūtē atklāja rezultatīvais \"Blue Jackets\" aizsargs Džeks Rosloviks, bet 18. minūtē Emīls Bemstrems ar precīzu \"one timer\" metienu vairākumā panāca jau 2:0. Pirmo reizi Merzļikins tika pārspēts otrā perioda 27. sekundē, kad \"Blue Jackets\" savā zonā pieļāva kļūdu, un Niks Suzuki diezgan netraucēti varēja izpildīt metienu. Pāris minūtes vēlāk latvietis gan glāba no vēl viena vārtu zaudējuma, kad uz vārtiem vienatnē izskrēja Džošs Andersons, turklāt pēc tam Merzļikins bija teicams vel pāris epizodēs. Otrā perioda izskaņā Bemstroms vairākumā atjaunoja \"Blue Jackets\" divu vārtu pārsvaru, tomēr 17 sekundes līdz pārtraukumam Maiks Matesons vairākumā ar metienu cauri spēlētāju burzmai pārspēja Merzļikinu. Vadību Kolumbusa nenoturēja, jo trešajā periodā \"Canadiens\" vēlreiz izmantoja vairākumu - latviešu vārtsargs 48. minūtē tika pārspēts ar pielabotu metienu no tuvas distances. Pamatlaika turpinājumā \"Canadiens\" bija vairākas iespējas nodrošināt uzvaru, tomēr Merzļikins vārtos bija pārliecinošs. Uzvarētājs noskaidrojās pagarinājumā - 43 sekundes pirms tā beigām viņam neizdevās glābt pēc Kola Kofilda metiena no tuvas distances. \"Blue Jackets\" ar astoņiem punktiem septiņās spēlēs Astrumu konferenē ieņem astoto vietu.", "link": "https://www.delfi.lv/sports/news/hokejs/merzlikinam-cetri-ielaisti-varti-vel-viena-zaudejuma-pagarinajuma.d?id=56061914"},
{"title": "Girgensonam NHL divi metieni pa vārtiem \"Sabres\" zaudējumā", "category": "Sports", "body": "Latvijas uzbrucējs  Zemgus Girgensons  piektdien divreiz meta pa vārtiem Bufalo \" Sabres \" komandas zaudējumā izbraukumā Nacionālās hokeja līgas ( NHL ) mačā. \"Sabres\" viesos ar rezultātu 4:5 (2:2, 1:1, 1:2) zaudēja Ņūdžersijas \"Devils\" vienībai. Latvijas uzbrucējs šajā mačā uz ledus pavadīja 11 minūtes un 12 sekundes, kuru laikā divreiz meta pa vārtiem. Vispirms \"Sabres\" divreiz izvirzījās vadībā, mājiniekiem rezultātu izlīdzinot, bet pēc tam \"Devils\" trīsreiz panāca vienas ripas pārsvaru, viesiem spējot izlīdzināt rezultātu vien divreiz, bet nespējot izlīdzināt rezultātu pēc Erika Haulas precīza metiena spēles 55.minūtē. Uzvarētāju rindās divus vārtus guva Haula, kurš arī tika atzīts par spēles pirmo \"zvaigzni\", ar divām rezultatīvām piespēlēm izcēlās aizsargs Lūks Hjūzs, bet viesu rindās neviens hokejists vairāk par vienu rezultativitātes punktu nesakrāja. \"Sabres\" ar sešiem punktiem astoņās spēlēs ieņem pēdējo vietu Austrumu konferencē. Nākamo spēli \"zobeni\" aizvadīs svētdien savā laukumā ar Kolorādo \"Avalanche\". Vankūveras \"Canucks\", spēlējot bez savainotā Teodora Bļugera, mājās ar 5:0 (1:0, 3:0, 1:0) sagrāva Sentluisas \"Blues\". Divus pirmos vārtus mačā guva aizsargs Kvinns Hjūzs, trīs (1+2) rezultativitātes punktus sakrāja Džonatans Millers, bet divas rezultatīvas piespēles sakrāja Elīass Petešons. Vārtos Tečers Demko atvairīja visus 22 viesu metienus, bet pretējos vārtos Džordans Biningtons tika galā ar 30 no 35 metieniem. \"Canucks\" ar desmit punktiem septiņos mačos ieņem trešo vietu Rietumu konferencē. Nākamo spēli \"Canucks\" aizvadīs sestdien savā laukumā ar Ņujorkas \"Rangers\".", "link": "https://www.delfi.lv/sports/news/hokejs/girgensonam-nhl-divi-metieni-pa-vartiem-sabres-zaudejuma.d?id=56065270"},
{"title": "Rihards Bukarts ar īstermiņa līgumu oficiāli pievienojies Šveices klubam 'Biel-Bienne'", "category": "Sports", "body": "Latvijas hokeja izlases  uzbrucējs  Rihards Bukarts  otrdien oficiāli pievienojies Šveices augstākās līgas klubam \"Biel-Bienne\". Par iespējamu 27 gadus vecā Bukarta pievienošanos Šveices medijs \"Blick\" ziņoja pirmdien , bet nu pāreja noslēgta oficiāli. Līdz šim uzbrucējs bija brīvais aģents - vienīgais no Latvijas izlases sastāva, kas pavasarī guva pārsteidzošu bronzu pasaules čempionātā. \"Biel-Bienne\" šobrīd piemeklējusi traumu epidēmija, tāpēc līdz janvāra beigām noslēgts līgums ar Bukartu. Pagājušo sezonu Bukarts noslēdza Austrijas hokeja līgas (IceHL) klubā Klāgenfurtē, kur 28 regulārā čempionāta mačos tika pie 25 (13+12) rezultativitātes punktiem, bet piecos \"play-off\" mačos viņam trīs (1+2) punkti. Svarīgu lomu uzbrucējs spēlēja pasaules čempionātā - viņš, desmit mačos gūstot 11 (3+8) punktus, bija Latvijas izlases rezultatīvākais spēlētājs. Komanda turnīra gaitā izcīnīja vēsturisku bronzas medaļu, izšķirošajā mačā pagarinājumā uzvarot ASV. Karjeras laikā Bukarts pārstāvējis klubus Krievijā, Ziemeļamerikā, Čehijā un Vācijā. \"Biel-Bienne\" komanda Šveices čempionāta kopvērtējumā ar 15 punktiem 14 mačos atrodas 12. vietā 14 vienību konkurencē. Sagaidāms, ka debiju savas jaunās komandas sastāvā Bukarts piedzīvos jau otrdienas vakarā, kad vienībai paredzēta cīņa pret Rūdolfa Balcera pārstāvēto Cīrihes \"Lions\".", "link": "https://www.delfi.lv/sports/news/hokejs/rihards-bukarts-ar-istermina-ligumu-oficiali-pievienojies-sveices-klubam-biel-bienne.d?id=56053326"},
{"title": "Podkāsts 'Bufete': Porziņģis un ambiciozā Bostona – vai Latvijai būs savs NBA čempions?", "category": "Sports", "body": "Šonedēļ tiek dots starts NBA regulārajam čempionātam, un savu astoto sezonu pasaules spēcīgākajā līgā uzsāk divi latvieši – Kristaps Porziņģis un Dāvis Bertāns. Kristapa nonākšana leģendārajā \"Celtics\" komandā flirtē ar vēl nebijušu iespēju – latvietis reāli pretendē uz NBA čempiona titulu. Kā jau solīts iepriekšējā nedēļā, šajā reizē \"Bufetē\" saimniekos  basketbols . Un kā ne –  NBA  sezona klauvē pie loga (un pie palodzes arī)! Divi latvieši, abiem jauns sākums jaunā vietā, un īpaša intriga ap  Kristapa Porziņģa  pievienošanos Bostonas \" Celtics \" – bukmeikeru vērtējumā vienai no izteikti galvenajām favorītēm uz titulu gaidāmajā pavasarī. Baltijas valstīm sava NBA čempiona pagaidām nav – lietuvietis Židrūns Ilgausks ar Maiami \" Heat \" izcīnīja vienu uzvaru finālā pret Dalasu 2011. gadā, savukārt  Dāvis Bertāns  ar Sanantonio \" Spurs \" 2017. gadā palika sausā konferences finālā pret \" Warriors \". Kā Kristaps atguvies pēc pēdas savainojuma, kā iejuties Bostonas komandā un organizācijā, kāda būs spēle kolektīvā ar četrām potenciālām \"All Star\" līmeņa zvaigznēm, un ko vispār šosezon gaidīt no NBA sezonas, tostarp Bertāna debijas Oklahomsitijā – saruna ar bijušo basketbolistu, uzņēmēju, Porziņģa individuālo treneri un arī  Latvijas izlases  asistentu aizvadītajā  Pasaules kausa  izcīņā  Žani Peineru , kuram šī ir atgriešanās \"Bufetē\". \" \" ir podkāsts par sportu, kas pulsē ar regularitāti reizi nedēļā un ko veido Latvijas sporta saimniecībā labi atpazīstamas mediju personības – sporta medija   galvenais redaktors Ingmārs Jurisons un   sporta redaktors Jānis Janševics. Aicinot studijā arī trešo sarunu biedru, podkāsta viesi, katrā no epizodēm apmēram stundas garumā apspriež Latvijas un pasaules sporta aktualitātes. Audio versijā podkāstu iespējams klausīties arī \" \", \" \" un \" \" platformās.", "link": "https://www.delfi.lv/sports/news/basketbols/podkasts-bufete-porzingis-un-ambicioza-bostona-vai-latvijai-bus-savs-nba-cempions.d?id=56053382"},
{"title": "'TTT Rīga' basketbolistes Baltijas līgas mačā pārspēj RSU", "category": "Sports", "body": "\" TTT Rīga \" komanda sestdien Baltijas Sieviešu basketbola līgas (BSBL) mačā viesos pieveica \"Rīgas Stradiņa universitāti\" (RSU), izcīnot otro uzvaru divās spēlēs. \"TTT Rīga\" svinēja panākumu ar 73:55 (12:22, 17:12, 20:10, 24:11). Otrās ceturtdaļas sākumā RSU pēc Paulas Ciršas divpunktu metiena panāca 28:12 pārsvaru, taču otrā puslaika sākumā Dekija Koena ar septiņiem pēc kārtas gūtiem punktiem panāca 42:38 vadību \"TTT Rīga\", uzvarētājām pārliecinoši aizvadot pēdējo ceturtdaļu. Uzvarētāju labā 18 punktus, desmit atlēkušās bumbas un piecas rezultatīvas piespēles sakrāja Koena, 16 punktus un sešas atlēkušās bumbas sakrāja Evelīna Otto, bet 12 punktus un sešas rezultatīvas piespēles komandas kapteines Ievas Pulveres kontā. Mājiniecēm Anita Miķelsone sakrāja 13 punktus, piecas atlēkušās bumbas un astoņas kļūdas, bet Liza Čumika - deviņus punktus un sešas atlēkušās bumbas. RSU šī bija sezonas pirmā spēle, bet \"TTT Rīga\" sezonu uzsāka ar 105:46 uzvaru pār \"Daugavpils Universitāti\" (DU). DU mājās ar 68:49 (22:17, 19:17, 18:7, 9:8) pieveica \"Jūrmalu\", kurai tā bija pirmā spēle čempionātā. Uzvarētājām ar 26 punktiem un sešām atlēkušajām bumbām izcēlās Kinga Pedela, bet 19 punktiem un sešām atlēkušajām bumbām - Valerija Baranovska. Jūrmalas komandā Žozefīne Sīpoliņa sakrāja 19 punktus, deviņas atlēkušās bumbas un piecas kļūdas, bet Nikola Ozola guva 16 punktus. Latviju BSBL pārstāv \"TTT Rīga\", \" Rīgas Stradiņa universitāte \" (RSU), \"Liepāja\"/LSSS, \"Daugavpils Universitāte\" (DU), \"Rīga Juniores\"/LU, \"Jūrmala\" un \"TTT Juniores\", bet Lietuvu - Viļņas \"Kibirkštis\", Klaipēdas \"Neptūnas\", Kauņas \"Aistes\", Klaipēdas LCC, \"Šiauliai-Vilmers\" un jaunpienācēja \"Panevezys\". Sezonas beigās tiks izspēlēts arī Latvijas Sieviešu basketbola līgas čempionāts, kurā tiks noskaidrotas Latvijas čempiones. Iepriekšējā sezonā par BSBL čempionvienību kļuva \"TTT Rīga\", kas finālā ar 69:68 pārspēja Viļņas \"Kibirkštis\" komandu, bet Latvijas čempionātā rīdzinieces finālsērijā līdz divām uzvarām ar 2-0 bija pārākas pār RSU basketbolistēm.", "link": "https://www.delfi.lv/sports/news/basketbols/ttt-riga-basketbolistes-baltijas-ligas-maca-parspej-rsu.d?id=56026638"},
{"title": "Pēc apšaudes Briselē pārtrauktais Beļģijas un Zviedrijas mačs netiks pabeigts", "category": "Sports", "body": "Apturētais Beļģijas un Zviedrijas 2024.gada Eiropas futbola čempionāta kvalifikācijas mačs netiks pārspēlēts un abas izlases tiks pie punkta kopvērtējumā par neizšķirtu rezultātu, ceturtdien paziņoja Eiropas Futbola asociāciju savienība (UEFA). Jau ziņots, ka pirmdien Briselē spēle starp Beļģijas un Zviedrijas vīriešu futbola izlasēm pēc  pirmā puslaika tika pārtraukta drošības apsvērumu dēļ,  jo apšaudē Briseles centrā tika nogalināti divi un viens cilvēks tika ievainots. Pēc pirmā puslaika rezultāts bija 1:1, un UEFA to apstiprināja kā mača beigu rezultātu, abām izlasēm tiekot pie viena punkta kopvērtējumā. F apakšgrupā Beļģijai septiņās spēlēs ir 17 punkti, Austrijai ir 16 punkti, Zviedrija sešās spēlēs sakrājusi septiņus punktus, Azerbaidžāna sešās spēlēs tikusi pie četriem punktiem, kamēr Igaunijai ir viens punkts. Beļģija un Austrija jau ir nodrošinājušas vietu Eiropas čempionāta finālturnīrā. Finālturnīrā iekļūst desmit grupu pirmo divu vietu ieguvējas, bet vēl trīs finālturnīra dalībnieki 2024.gada martā tiks noskaidroti Nāciju līgas A, B un C līgu \"play-off\" spēlēs. Eiropas čempionāts no 2024.gada 14.jūnija līdz 14.jūlijam norisināsies desmit Vācijas pilsētās. Bez Vācijas vietu finālturnīrā jau nodrošinājusi arī Beļģija, Francija, Portugāle, Spānija, Skotija, Turcija un Austrija. Pašreizējā Eiropas čempione ir Itālija, kura 2021.gadā Londonā finālā pēcspēles sitienos pieveica Angliju.", "link": "https://www.delfi.lv/sports/news/futbols/pec-apsaudes-brisele-partrauktais-belgijas-un-zviedrijas-macs-netiks-pabeigts.d?id=56042504"},
{"title": "Beļģijas un Zviedrijas futbolistu spēli pārtrauc Briseles centrā notikušas apšaudes dēļ", "category": "Sports", "body": "2024.gada Eiropas čempionāta kvalifikācijas turnīra spēli starp Beļģijas un Zviedrijas izlasēm pirmdien pārtrauca Briseles centrā  notikušas apšaudes dēļ. Beļģija, kura jau nodrošinājusi vietu \" Euro 2024 \" finālturnīrā, mājās pēc pirmās puslaika spēlēja 1:1 ar Zviedriju. 15.minūtē Viktors Djokerešs ar individuālo meistarību nonāca soda laukumā un raidīja bumbu vārtu labajā stūrī, izvirzot viesus vadībā. Vadību zviedri saglabāja līdz 31.minūtei. Filips Helanders pārkāpa noteikumus pret Žoanu Bakajoko, un  Romelu Lukaku  ar 11 metru sitienu guva savus 79 vārtus Beļģijas izlasē. Pēc pirmā puslaika cīņa, tika pārtraukta drošības apsvērumu dēļ, jo apšaudē Briseles centrā, kā ziņo policija, tika nogalināti divi zviedri. Tiek ziņots, ka tas ir teroristu darbs.", "link": "https://www.delfi.lv/sports/news/futbols/belgijas-un-zviedrijas-futbolistu-speli-partrauc-briseles-centra-notikusas-apsaudes-del.d?id=56032708"},
{"title": "LOK Ģenerālā asambleja: Lejnieks saglabā ģenerālsekretāra amatu", "category": "Sports", "body": "Latvijas Olimpiskās komitej as  (LOK) piektdien aizvadītajā Ģenerālās asamblejas ārkārtas sesijā ģenerālsekretāra amatu saglabāja Kārlis Lejnieks, kurš izturēja uzticības balsojumu. Sākotnēji Ģenerālās asamblejas sesijā  bija punkts gan par LOK prezidenta Žorža Tikmera, gan par ģenerālsekretāra Lejnieka atsaukšanu.  Tikmers pēc izskanējušā skandāla  par iespējamiem ētikas pārkāpumiem  pats paziņoja par atkāpšanos  un uz LOK Ģenerālās asamblejas sesiju nemaz neieradās. Interesanti, ka Tikmers pirms nedēļas 17. maijā paziņoja, ka tajā dienā iesniegs demisiju, bet to neizdarīja, kā to solīja. Kā zināms portālam \"Delfi\", tikai pēc ilgām diskusijām vajadzīgie dokumenti iesniegti un vienošanās parakstīta tikai trešdien, 24. maijā - divas dienas pirms Ģenerālās asamblejas sesijas. Ja Lejnieks būtu zaudējis amatu, LOK paliktu bez valdes, jo valdē darbojas divi cilvēki - prezidents un ģenerālsekretārs. Līdz ar to biedriem būtu jālemj par turpmāko organizācijas darbību, lai tā atbilstu Latvijas likumiem un pašas biedrības statūtiem. Līdz ar to teorētiski būtu apdraudēta Latvijas sportistu dalība Eiropas spēlēs, kas 21. jūnijā sāksies Polijā. Pēc tam, kad Lejnieks izturēja uzticības balsojumu, LOK biedri lēma, ka pēc sešām nedēļām 11. jūlijā būs vēl viena Ģenerālās asamblejas ārkārtas sesija, kurā olimpiskā kustība izvēlēsies jaunu prezidentu. LOK prezidents tiks vēlēts uz nepilnu termiņu, jo 2024. gadā notiks pilnvērtīgas LOK prezidenta un ģenerālsekretāra vēlēšanas. Tāpat 11. jūlijā LOK biedriem būs jāievēlē iztrūkstošie LOK Izpildkomitejas locekļi. Sākoties LOK skandālam, Izglītības un zinātnes ministrija rosināja LOK izpildkomitejas locekļiem noteikt valsts amatpersonas statusu. Pēc izmaiņām statusā, LOK darbu turpināja tikai 10 no22 izpildkomitejas locekļiem, bet pēc Tikmera atkāpšanās palikuši deviņi. Lai gan darbu neturpina vairāk nekā puse no izpildkomitejas locekļiem, LOK uzskata, ka izpildkomiteja ir lemttiesīga. Lai notiktu izpildkomitejas sēdes, ir jāpiedalās vairāk nekā pusei no tās locekļiem, bet lēmuma pieņemšanai vajag vairākumu no klātesošajiem. Portāls \"Delfi\" piedāvāja teksta tiešraidi no notikumiem Ģenerālajā asamblejā.", "link": "https://www.delfi.lv/sports/news/other_kinds/other/lok-generala-asambleja-lejnieks-saglaba-generalsekretara-amatu.d?id=55568410"},
{"title": "LFF nav informācijas par nodokļu nemaksātāju futbolā; publisks nosodījums neseko", "category": "Sports", "body": "Latvijas Futbola federācijai (LFF) nav informācijas par nodokļu nemaksāšanā vainoto futbola klubu un tā amatpersonu, kurai izvirzītas apsūdzības, portālam \"Delfi\" sacīja LFF prezidents Vadims Ļašenko. Pēdējās dienās Latvijas futbols atkal iejaukts vairākos nepatīkamos gadījumos. Sestdien vienā no Latvijas pirmās līgas spēlēm bija aizdomas par \"Dinamo Rīga\" negodīgu spēli un mača rezultāta ietekmēšanu, bet otrās līgas turnīrā kādā no mačiem Salaspils stadiona tribīnēs līdzjutējs dziedāja agresorvalsts Krievijas himnu. Savukārt pirmdien Valsts ieņēmumu dienests (VID) paziņoja, ka par izvairīšanos no nodokļu maksāšanas kāda Latvijas futbola kluba amatpersonai izvirzīta apsūdzība. LFF pēc \"Dinamo Rīga\" aizdomīgās spēles un incidenta Salaspilī paziņojumā norādīja, ka ir \"nulles tolerance pret jebkāda veida integritātes pārkāpumiem, tāpēc jebkādi konstatētie pārkāpumi tiks vērtēti ar visstingrāko bardzību, lai aizsargātu futbolu no personām, kuras grauj futbola spēles principus\".", "link": "https://www.delfi.lv/sports/news/futbols/lff-nav-informacijas-par-nodoklu-nemaksataju-futbola-publisks-nosodijums-neseko.d?id=56014602"},
{"title": "Futbola nodokļu skandāls: ēna krīt pār Gorkšu ģimeni un 'Audu'", "category": "Sports", "body": "Valsts ieņēmumu dienests VID Auda \"Lursoft\" pieejamā informācija liecina, ka pret biedrību \"Futbola klubs \"Auda\"\" no VID puses ir uzlikti nodrošinājumi. Šajā gadījumā pēc VID Nodokļu nomaksas veicināšanas pārvaldes 2022. gada 7. februāra lēmuma biedrībai \"Futbola klubs \"Auda\"\" piemērots aizliegums veikt jebkādas izmaiņas – reorganizācijas, likvidācijas, amatpersonu izslēgšanu un reģistrāciju Biedrību un nodibinājumu reģistrā. Tāpat \"Auda\" kopš 2020. gada 20. jūlija ir zaudējusi sabiedriskā labuma organizācijas statusu, bet šobrīd biedrības nodokļu parāds ir 2107,46 eiro. VID minētajā laika posmā un šobrīd \"Auda\" ir divi izpildinstitūcijas locekļi – Juris Gorkšs un viens no viņa dēliem Rihards Gorkšs. Rihards Gorkšs šobrīd ir arī Latvijas U-17 meiteņu futbola izlases galvenais treneris. \"Auda\" pārkāpumi notikuši brīdī, kad Gorkšu ģimene bija pārstāvēta Latvijas futbola visaugstākajā līmenī – 2018. gada pavasarī par LFF prezidentu kļuva Kaspars Gorkšs, kurš amatu zaudēja 2019. gada nogalē.", "link": "https://www.delfi.lv/sports/news/futbols/futbola-nodoklu-skandals-ena-krit-par-gorksu-gimeni-un-audu.d?id=56039376"},
{"title": "Girgensonam sezonas pirmais vārtu guvums un kautiņš 'Sabres' uzvarā", "category": "Sports", "body": "Nacionālās hokeja līgas ( NHL ) regulārā čempionāta spēlē otrdien latvietis  Zemgus Girgensons  guva vārtus un palīdzēja Bufalo \" Sabres \" pagarinājumā ar rezultātu 3:2 savā laukumā pieveikt Tampabejas \" Lightning \". Viņš arī šajā mačā izvicināja dūres. Girgensons mača devītajā minūtē no Tailera Džosta saņēma piespēli un devās uz vārtiem, bet tad izdarīja precīzu metienu vārtu tālajā augšējā stūrī. Tas latvietim bija pirmais rezultativitātes punkts NHL čempionātā šīs sezonas trīs spēlēs. Pirmās trešdaļas izskaņā Girgensons arī izkāvās ar Ostonu Vatsonu, kad latvietis aizstāvēja rezultatīvās piespēles autoru Džostu. Girgensons nospēlēja 9:11 minūtes, kas bija mazākais spēles laiks komandā, un viņš paspēja izdarīt arī divus metienus pa vārtiem un nopelnīja pozitīvu lietderības koeficientu +1. Latvijas hokejists tika atzīts par spēles trešo spožāko zvaigzni. Spēles 16. minūtē \"Sabres\" pārsvaru dubultoja Džefs Skiners, bet Brendons Hegels atgrieza spēlē \"Lightning\" vispirms viņš guva vārtus otrās trešdaļas izskaņā, bet tad viņš septiņas sekundes pirms pamatlaika beigām bija labākais cīņā vārtu priekšā un izlīdzinājumu 2:2. Uzvarētāja noskaidrošana risinājās pagarinājumā, kurā pēc nospēlētām nepilnām divām minūtēm metienu no iemetienu apļa uzvaras vārtus guva Dilans Kozenss. Citā mačā Vankūveras \" Canucks \" bez savainotā Teodora Bļugera ar rezultātu 0:2 izbraukumā piekāpās Filadelfijas \" Flyers \". \"Flyers\" labā vārtus guva Jegors Zamula un Šons Kuturjē, kurš savainojumu dēļ vārtus NHL čempionātā nebija guvis vienu gadu un 10 mēnešus. Kārters Hārts \"Flyers\" vārtos atvairīja visus 25 pretinieku metienus. Bļugers turpina atgūties no pirmssezonas treniņnometnē gūtā savainoja, bet Artūrs Šilovs sezonu sācis Amerikas hokeja līgā (AHL).", "link": "https://www.delfi.lv/sports/news/hokejs/girgensonam-sezonas-pirmais-vartu-guvums-un-kautins-sabres-uzvara.d?id=56036384"},
{"title": "Video: IIHF gremdējas atmiņās par Šilova meistarību Rīgā un Tamperē", "category": "Sports", "body": "Sākoties jaunajai sezonai, Starptautiskā ledus hokeja federācija ( IIHF ) sociālajos tīklos gremdējusies atmiņās par 2023. gada pasaules čempionāta labāko vārtsargu, vienu no Latvijas izlases līderiem Artūru Šilovu. Šī gada maijā  Latvijas hokeja izlase  sensacionāli  izcīnīja bronzas medaļas,  bet Šilovs tika atzīts par visa turnīra  vērtīgāko spēlētāju jeb MVP.  Šilovs ir pirmais Latvijas hokejists, kurš saņem pasaules čempionāta vērtīgākā spēlētāja balvu, kas tiek piešķirta kopš 1999. gada. Visa turnīra gaitā Šilovs atvairīja 258 no 280 metieniem, vidēji mačā ielaižot 2,20 ripas un atvairot 92,14% metienu. Relive the best moments ➡ Artur Silovs's incredible saves at 2023  #IIHFWorlds .🤯  @lhf_lv   @Canucks   pic.twitter.com/Jk7y4WhqqN October 24, 2023 22 gadus vecajam Šilovam līgums ir ar Nacionālās hokeja līgas ( NHL ) klubu Vankūveras \" Canucks \", kuras rindās šī gada februārī debitēja hokeja elitē – NHL.  Pirms jaunās sezonas Šilovs bija \"Canucks\" treniņnometnē , tomēr – kā prognozēts – tika nosūtīts uz Amerikas hokeja līgu ( AHL ), kurā viņš ir Ebotsfordas \"Canucks\" pamatvārtsargs. NHL apskatnieki gan prognozē, ka Šilovam šosezon tiks dota iespēja spēlēt NHL un pasaules spēcīgākajā līgā viņš varētu aizvadīt jau vairākus mačus.", "link": "https://www.delfi.lv/sports/news/hokejs/video-iihf-gremdejas-atminas-par-silova-meistaribu-riga-un-tampere.d?id=56052820"},
{"title": "Girgensons un 'Sabres' jaunās NHL sezonas ievadā piedzīvo jau ceturto zaudējumu", "category": "Sports", "body": "Ceturto zaudējumu jaunās Nacionālās hokeja līgas ( NHL ) sezonas ievadā naktī uz otrdienu piedzīvoja latviešu uzbrucēja Zemgus Girgensona pārstāvētā Bufalo \" Sabres \". \"Sabres\" sezonas sestajā mačā savu skatītāju priekšā ar 1:3 (1:1, 0:0, 0:2) piekāpās Monreālas \" Canadiens \", kas nu guvusi trīs uzvaras pēc kārtas. Girgensons uz ledus pavadīja 12:09 minūtes, kuru laikā metienus pa vārtiem neveica un cīņu noslēdza ar neitrālu lietderības koeficientu. Šosezon viņš sešos mačos ticis pie vieniem vārtiem. Cīņas rezultātu trešajā minūtē pēc atkārtota metiena atklāja \"Canadiens\" aizsargs Džastins Barons, taču astotajā minūtē \"Sabres\" izdevās realizēt vien savu otro vairākumu šosezon, kad no ļoti asa leņķa precīzs bija viens no komandas līderiem Džefs Skiners. Vārtus šajā cīņā \"Sabres\" vairs neguva, bet trešajā trešdaļā \"Canadiens\" divreiz pārspēja mājinieku vārtsargu Ēriku Komriju, kad precīzi bija Taners Pīrsons un Brendans Gelehers. Par cīņas spožāko zvaigzni nosauca \"Canadiens\" vārtsargu Džeiku Alenu, kurš neitralizēja 36 \"Sabres\" metienus. \"Sabres\" vien ar četriem punktiem sešās spēlēs Austrumu konferencē ieņem 15. vietu starp 16 konkurentēm.", "link": "https://www.delfi.lv/sports/news/hokejs/girgensons-un-sabres-jaunas-nhl-sezonas-ievada-piedzivo-jau-ceturto-zaudejumu.d?id=56052056"},
{"title": "Rasisma skandāls hokeja virslīgā: LHF Želubovska rīcības izskatīšanu nodod IIHF pārziņā", "category": "Sports", "body": "Latvijas Hokeja federācija  (LHF) nav spējusi droši noteikt, vai \" Mogo \"/LSPA spēlētājs Elviss Želubovskis rasistiski aizvainojis Tallinas \"Panter\" spēlējošo japāni Šumu Kinebuči, tāpēc lietu izskatīšanai nodevusi Starptautiskajai Hokeja federācijai (IIHF). Pirms nedēļas Kinebuči nāca klajā ar publisku paziņojumu, kurā atklāja, ka 15. oktobra \"Optibet\" Hokeja līgas (OHL) mačā  Želubovskis viņu rasistiski aizvainojis un pēc spēles, komandām atsveicinoties, neesot paspiedis roku. Kinebuči vēstīja, ka Želubovskis viņu nosaucis par \"ķīniešu pērtiķi\", taču Latvijas hokejists to noliedza, turklāt viņam piebalsojis arī mača tiesnesis Jurijs Timofejevs. Pirmdien šī situācija tika vērtēta LHF Disciplinārā komisijas sēdē. Tajā komisija izskatīja video materiālu par notikušo, kā arī visus iesūtītos materiālus saistībā ar attiecīgo gadījumu – visu četru spēles tiesnešu novēroto par situāciju un abu klubu iesūtītos skaidrojumus. \"Balstoties uz lietas materiāliem un ievāktajiem pierādījumiem, komisija konstatē, ka nav iespējams droši apgalvot, ka rasistiski komentāri šajā gadījumā tikuši izteikti. Savukārt ir iespējams konstatēt nesportisku un neētisku rīcību no E. Želubovska puses, pēc spēles nepaspiežot roku pretinieku komandas spēlētājam, ko apstiprina spēles tiesnešu liecības,\" teikts federācijas paziņojumā. Disciplinārā komisija nolēma nosūtīt jautājumu par iespējamām rasisma izpausmēm izskatīšanai IIHF, bet Želubovskim par nesportisku rīcību tika piemērota vienas spēles diskvalifikācija, bet \"Mogo\"/LSPA - 200 eiro sods.", "link": "https://www.delfi.lv/sports/news/hokejs/rasisma-skandals-hokeja-virsliga-lhf-zelubovska-ricibas-izskatisanu-nodod-iihf-parzina.d?id=56053928"},
{"title": "13 gadus veco igauņu milzi par uzbrukumu tiesnesim diskvalificē līdz sezonas beigām", "category": "Sports", "body": "Latvijas Hokeja federācijas  ( LHF ) Disciplinārā komisija līdz šīs sezonas beigām diskvalificējusi 13 gadus veco igauņu hokejistu Leonardu Reinolu, kurš Latvijas bērnu un jauniešu hokeja čempionāta spēlē uzbruka tiesnešiem. Incidents notika U-15 vecuma grupas spēlē , kurā \"Rīga 2010\" ar 7:3 pieveica \"Baltijas vilki 2010\". Mača izskaņā pie \"Baltijas vilku\" vārtiem notika pagrūstīšanās, kas pārauga kautiņā – to izprovocēja \"Rīga\" ukraiņu spēlētājs Maksims Versheckis, kurš rupji paklupināja \"Baltijas vilki\" 13 gadus veco un 189 centimetrus garo Reinolu. Sākās konflikta eskalācija, tiesneši centās nomierināt abus karstgalvjus, taču Reinols ar dūrēm metās virsū mača tiesnešiem Jānim Straupem un Jānim Eglītim. Ko tādu pro līgās neredzēsiet 🤦‍♂️  pic.twitter.com/k9wMrMeXts October 15, 2023 Pēc notikušā Reinols tika patriekts no mača un izpelnījās hokejā retu noraidījumu - 5+20+20+20+20 minūtes. Versheckis par kautiņu un speršanu pretiniekam saņēma divus lielos sodus (5+20 un 5+20 minūtes). Trešdien LHF Disciplinārās komisijas sēdē 13 gadus vecajam spēlētājam tika piespriesta diskvalifikācija līdz sezonas beigām. Tikmēr \"Baltijas vilki\" jau pirms pāris dienām atskaitīja jauno un agresīvo censoni no savas komandas. Tikmēr Versheckim piemērota piecu spēļu diskvalifikācija.", "link": "https://www.delfi.lv/sports/news/hokejs/13-gadus-veco-igaunu-milzi-par-uzbrukumu-tiesnesim-diskvalifice-lidz-sezonas-beigam.d?id=56039280"},
{"title": "Girgensons aktīvs spēka spēlē; Balinskis izcīna vēl vienu uzvaru", "category": "Sports", "body": "Nacionālās hokeja līgas (NHL) regulārā čempionāta spēlēs ceturtdien Latvijas hokejistu  Zemgus Girgensona  un  Uvja Balinska  pārstāvētajām komandām bija mainīgas sekmes. Girgensona pārstāvētā Bufalo \" Sabres \" ar rezultātu 3:4 savā laukumā piekāpās Kalgari \" Flames \". Girgensons šajā mačā nospēlēja 11:34 minūtes, kuru laikā izcēlās ar trīs spēka paņēmieniem. Metienus pa vārtiem latvietis neizdarīja un spēli noslēdza ar neitrālu lietderības koeficientu. \"Sabres\" hokejisti šajā mačā trīs reizes nonāca iedzinējos un trīs reizes spēja rezultātu izlīdzināt. Uzvaru \"Flames\" komandai nodrošināja Adams Ružička, precīzi metot spēles 45. minūtē. Uzvarētājiem vārtus guva arī Džonatans Huberdo, Volkers Dērs un Bleiks Koulmens. \"Sabres\" vienībā precīzs bija Ēriks Džonsons, Teidžs Tompsons un Džons Peterka. Sezonas ievadā Bufalo vienība izcīnījusi vienu uzvaru četrās spēlēs. Citā mačā Balinska pārstāvētā Floridas \" Panthers \" ar rezultātu 3:1 pieveica Toronto \" Maple Leafs \". Balinskis laukumā pavadīja 12:10 minūtes, kuru laikā izdarīja divus spēka paņēmienus un nopelnīja divu minūšu noraidījumu. Maču latvietis noslēdza ar neitrālu lietderības koeficientu. Kevins Stenlunds, Olivers Ekmans-Larsons un Sems Reinhārts izcēlās ar vārtu guvumiem \"Panthers\" labā, bet  Mičs Mārners  bija vienīgo vārtu autors \"Maple Leafs\" sastāvā. \"Panthers\" četrās spēlēs izcīnījusi divas uzvaras. Floridas vienība nākamo maču aizvadīs sestdien, kad savā laukumā uzņems savainotā Teodora Bļugera pārstāvētos Vankūveras \" Canucks \".", "link": "https://www.delfi.lv/sports/news/hokejs/girgensons-aktivs-speka-spele-balinskis-izcina-vel-vienu-uzvaru.d?id=56043386"},
{"title": "'TTT Rīga' pirmo Eiropas Kausa spēli aizvadīs Salaspilī", "category": "Sports", "body": "Latvijas čempionvienība basketbolā sievietēm \" TTT Rīga \" pirmo maču  FIBA  Eiropas kausā aizvadīs Salaspilī, informēja komandas preses dienests. \"TTT Rīga\" pirmo maču FIBA Eirokausā aizvadīs pret Slovākijas komandu \"Ružomberok\". Spēle 11. oktobrī sāksies plkst.19.30. \"TTT Rīga\" Salaspils sporta namā spiesta spēlēt, jo 11. oktobrī \"Rimi\" Olimpisko sporta centru rezervējusi \"VEF Rīga\", kas \"Pafbet\" Latvijas-Igaunijas basketbola līgā spēkosies pret \"Parnu Sadam\" vienību. Līdz novembra beigām \"TTT Rīga\" F grupā aizvadīs sešas spēles ar Slovākijas, Turcijas un Grieķijas vienībām. Abas komandas jau reiz Eirokausā ir tikušās - tas notika tālajā 2006. gadā, kad slovāku komanda abās savstarpējās spēlēs pieveica rīdzinieces (63:86, 44:101). \"MBK Ružomberok\" aizvadītajā sezonā izcīnīja bronzas medaļas Slovākijas Ekstralīgas čempionātā, un šīs sezonas Eirokausa turnīrā iekļuva, abos kvalifikācijas mačos pārliecinoši uzvarot Čehijas \"SBŠ Ostrava\". Šajās spēlēs pretinieču rindās ar vidēji spēlē 15,5 gūtiem punktiem un 11 bumbām zem groziem izcēlusies ilggadējā komandas spēlētāja un Ukrainas izlases basketboliste Olha Jakoveca . Vidēji 11 punktus katrā spēlē pievienojusi slovākiete Dominika Urbanova, savukārt zem groziem ar vidēji 13 izcīnītām atlēkušajām bumbām saimniekojusi 186 cm garā slovākiete Lūcija Hadakova Eirokausa izslēgšanas spēlēm kvalificēsies katras grupas divas labākās komandas un astoņas no 12 trešo vietu īpašniecēm. Šīs 32 komandas tiks izsētas atbilstoši oficiālajiem basketbola noteikumiem. Izšķirošie mači sāksies jau decembra vidū un risināsies piecās kārtās, kur uzvarētājs tiks noskaidrots divu spēļu summā. Pēc pirmās spēles nosacīti savā laukumā Salaspilī \"TTT Rīga\" dosies izbraukumos: 17. oktobrī spēle Atēnās, 25. oktobrī – Stambulā, 1. novembrī – atbildes mačs Ružomberokā. Grupas turnīrs tiks noslēgts ar spēlēm Rīgā 22. un 29. novembrī.", "link": "https://www.delfi.lv/sports/news/basketbols/ttt-riga-pirmo-eiropas-kausa-speli-aizvadis-salaspili.d?id=56013200"},
{"title": "Apstiprina izmaiņas Pasaules kausa izcīņas kalnu slēpošanā kalendārā", "category": "Sports", "body": "BNS. Starptautiskās slēpošanas federācijas (FIS) pārstāvji pirmdien apliecināja, ka paliek spēkā plānotās izmaiņas Pasaules kausa izcīņas kalendārā. Savukārt nedēļas nogalē supergigantā un nobraucienā vīrieši startēs Bīverkrīkā, bet sievietes šajās pašās disciplīnās uzvarētājas noskaidros Leikluīzā (Kanāda).", "link": "https://www.delfi.lv/sports/news/other_kinds/other/apstiprina-izmainas-pasaules-kausa-izcinas-kalnu-sleposana-kalendara.d?id=482"},
{"title": "Latvijas tenisistei Neilandei sportistes karjeru neizdodas beigt ar uzvaru", "category": "Sports", "body": "BNS. Latvijas tenisistei Larisai Neilandei neizdevās beigt sportistes karjeru ar uzvaru. Trīsdesmit trīs gadus vecā jūrmalniece, kas 11 profesionāles statusā pavadītajos gados spējusi izcīnīt sešas uzvaras \"Grand Slam\" turnīru dubultspēlēs, jau pirms vairākiem mēnešiem paziņoja, ka šis gads viņas kā sportistes biogrāfijā būs pēdējais.  Neilande 1989. gadā uzvarēja Francijas atklātā čempionāta sieviešu dubultspēļu turnīrā, bet 1991. gadā tāds pat panākums tika gūts Vimbldonā. Abas reizes Latvijas sportistes pāriniece bija Nataša Zvereva.  Četras \"Grand Slam\" uzvaras gūtas jauktajā dubultspēlē: 1992. gadā Vimbldonā ar čehu Kirilu Suku, 1994. gadā Austrālijas atklātajā čempionātā ar Krievijas tenisistu Andreju Oļhovski, 1995. gadā Francijas atklātajā čempionātā un 1996. gadā atkal Austrālijā uzvaras tika izcīnītas spēlējot pārī ar austrālieti Marku Vudfordu.  Svētdien Ņujorkā pēdējais sitiens Neilandes profesionālās tenisistes karjerā bija dubultkļūda servējot.", "link": "https://www.delfi.lv/sports/news/other_kinds/other/latvijas-tenisistei-neilandei-sportistes-karjeru-neizdodas-beigt-ar-uzvaru.d?id=483"},
{"title": "Volejbola federācija neesot iejaukusies Pļaviņa pārinieka maiņā", "category": "Sports", "body": "Latvijas Volejbola federācija  (LVF) pludmales volejbolista Mārtiņa Pļaviņa pārinieka maiņas procesā piedalījusies tikai konsultatīvi, sarunā ar aģentūru LETA norādīja LVF ģenerālsekretārs  Arnis Tunte . Otrdien tapa zināms, ka  Pļaviņš neturpinās sadarbību ar Mihailu Samoilovu  un turpmāk startēs sacensībās kopā ar Kristianu Fokerotu. Pļaviņš Latvijas Radio atklāja, ka tā bijusi LVF iniciatīva, taču LVF ģenerālsekretārs noliedza, ka būtu bijuši uzstādījumi par pārinieka maiņu no federācijas puses. \"Federācija nav iesaistīta šādās pāru maiņās, mēs varam tikai konsultēt un ieteikt. Latvijā situācija ir citādākā, salīdzinot ar lielajām valstīm, piemēram Poliju, kurā federācija nodrošina pārim visu un nosaka arī duetu sastāvus. Modelī, kas ir Latvijā, kad sportisti paši meklē sponsorus un visu plāno, mēs nemaz nevaram neko līdz galam ietekmēt,\" skaidroja Tunte. \"Man zvanīja Mārtiņa bijušais treneris  Aigars Birzulis , arī Atvars Vilde, kurš ir Fokerota treneris, aicinot pievērst uzmanību, ka šis pāra modelis varētu būt labs, lai es parunāju arī ar Mārtiņu par to,\" teica Tunte, piebilstot, ka galīgo lēmumu pārinieku maiņās Latvijā pieņem sportisti paši. Tāpat LVF ģenerālsekretārs norādīja, ka viens no iemesliem, kāpēc šķīrās Pļaviņa un Samoilova ceļi, varētu būt nepietiekošs kopā aizvadīto treniņu apjoms, jo Pļaviņš joprojām vēloties pienācīgi sagatavoties sacensībām un tajās startēt. \"Šobrīd aktuāls ir Nāciju kauss, caur kuru var tikt uz Olimpiādi, un es neesmu noracis cerības, ka varam tur uzvarēt. Pēc tam, kad viņš sagāja kopā ar Kristianu un es personīgi aizbraucu paskatīties spēles Pērnavā, man ir pārliecība, ka mums ir vēl viens spēcīgs pāris,\" izcēla Tunte. Pļaviņš ir treneris Latvijas sieviešu pludmales volejbola duetam Līvai Ēberei un Denielai Konstantinovai, kuras pašas uzrunājušas pieredzējušo sportistu, un Tunte piebilda, ka Pļaviņš šobrīd varēs veiksmīgi apvienot gan dalību sacensībās un cīņu par ceļazīmi uz Parīzes olimpiskajām spēlēm, gan trenera darbu. 38 gadus vecais Pļaviņš karjeras laikā ilgstoši spēlējis kopā arī ar Haraldu Regžu, Hermanu Egleskalnu, Aleksandru Soloveju, Jāni Šmēdiņu un Aleksandru Samoilovu. Kopā ar Šmēdiņu viņš 2012.gada Londonas olimpiskajās spēlēs izcīnīja bronzas medaļu. Pļaviņš jūlijā Baltijas tūres posmā uzvarēja kopā ar Kristianu Fokerotu, kurš būs viņa nākamais pārinieks.", "link": "https://www.delfi.lv/sports/news/other_kinds/voleyball/volejbola-federacija-neesot-iejaukusies-plavina-parinieka-maina.d?id=55768460"},
{"title": "Tikmers atstās LOK prezidenta amatu", "category": "Sports", "body": "Latvijas Olimpiskās komitejas  (LOK) prezidents  Žoržs Tikmers  nolēmis atstāt amatu. Vispirms par to viņš paziņoja intervijā laikrakstam \"Diena\", bet otrdienas rītā LOK par to izsūtīja oficiālu paziņojumu. Tikmers atzīst, ka jau ir pieņēmis lēmumu trešdien iesniegt demisiju. \"Līdz ar to Ģenerālajai asamblejai būs vairāk nekā nedēļa sagatavošanas darbam un viedokļu saskaņošanai,\" intervijā laikrakstam norāda LOK prezidents. Kā ziņots, LOK Ģenerālā asambleja ārkārtas sesijā 26. maijā iecerējusi izvērtēt izskanējušo informāciju par iespējamo interešu konfliktu LOK prezidenta darbībā. \"Pēdējā laikā gan ap manu vārdu tika prasmīgi organizētas puspatiesībās balstītas runas un izteiktas aizdomas, radot greizu priekšstatu par manu un LOK darbu. Diemžēl šādi ir izpaudusies cīņa par krēsliem LOK un resursu pārdali, kas tai sekos. Taču es nekad neesmu turējies pie krēsla, mana prioritāte ir darbs Latvijas sportistu sasniegumu atbalstam,\" trešdienas rītā izsūtītajā paziņojumā turpināja Tikmers. \"Aizkulišu cīņas, savstarpējie aizvainojumi un aizdomu ēna noteikti neveicina veselīgu sportisku garu un rezultātu sasniegšanu. Ir skaidrs, ka laiks, kad visi vienoti strādājām komandā, ir noslēdzies. Kā ikvienam, kas dara, arī man ir bijušas kļūdas. Taču vēlos atkārtoti un nepārprotami ikvienam apliecināt, ka neesmu pārkāpis nevienu normatīvo aktu. Latvijas Olimpiskās komitejas prezidenta amatā esmu godprātīgi strādājis Latvijas sporta nozares attīstībai,\" viņš turpināja. \"Uzņemoties atbildību, kā arī lai pasargātu Latvijas sportistus un arī savu ģimeni no aizkulišu intrigām un nepamatotiem apvainojumiem, esmu pieņēmis lēmumu nolikt Latvijas Olimpiskās komitejas prezidenta pilnvaras,\" paziņoja Tikmers. \"Novēlu nākamajiem Olimpiešiem un visai sporta saimei saglabāt mērķtiecību un neatlaidīgi strādāt, panākot arvien jaunus augstus sasniegumus! Arī turpmāk visu savu pieredzi un zināšanas ieguldīšu Latvijas sportā.\" Intervijā laikrakstam \"Diena\" Tikmers atklāj, ka lēmumu par demisijas iesniegšanu šodien bija pieņēmis jau iepriekš, un uz jautājumu par nākotnes plāniem atbild, ka viņam tādi visnotaļ ir, taču pagaidām nevēloties tos atklāt. Kā ziņots, LOK Ģenerālā asambleja ārkārtas sesijā 26.maijā iecerējusi izvērtēt izskanējušo informāciju par iespējamo interešu konfliktu LOK prezidenta darbībā. Vēlāk dienas kārtībā pēc vairāku biedru ierosinājuma iekļauti punkti par neuzticības izteikšanu LOK prezidentam Tikmeram un LOK ģenerālsekretāram Kārlim Lejniekam. Tikmers ārkārtas sesiju sasauca saskaņā ar LOK statūtiem, iekļaujot tās darba kārtībā arī jautājumu par sporta nozares nevalstiskā sektora sadarbības uzlabošanu un pārvaldības modeļa izstrādi, aģentūru LETA informēja LOK. Ģenerālās asamblejas ārkārtas sesija notiks viesnīcā \"Radisson Blu Daugava Hotel\", Kuģu ielā 24, un sāksies plkst.11. Jau ziņots, ka LOK un Latvijas Basketbola savienība (LBS) šopavasar iesaistījās publiskā un konfliktējošā viedokļu apmaiņā pēc tam, kad Latvijas Televīzijas (LTV) \"Sporta studijas\" intervijā ar LOK prezidentu Tikmeru atklātībā nāca informācija par viņa bijušo un esošo ģimenes locekļu iesaisti uzņēmos, kas sniedz pakalpojumos olimpiskajiem centriem. LTV sporta ziņu redakcija sestdien ziņoja, ka vairāki ar Tikmeru saistīti uzņēmumi bijuši ilggadēji piegādātāji LOK un tās paspārnē esošajiem olimpiskajiem centriem. Dažiem no tiem tas bijis laikā, kad Tikmers bija LOK viceprezidents un ģenerālsekretārs, bet pāris - kad viņš jau kļuvis par LOK prezidentu. LTV guva apstiprinājumu informācijai par pieciem uzņēmumiem - SIA \"SC Kafe\", SIA \"Ice Ring\", SIA \"Plus Fitness\", SIA \"Express Travel\" un SIA \"Rumba koģenerācija\" -, kuros līdzīpašnieces kādā brīdī bijušas vai joprojām ir Tikmera bijusī sieva Gita Ducmane un tagadējā dzīvesbiedre Inese Celmiņa. Trīs uzņēmumos Celmiņa kļuvusi par līdzīpašnieci Ducmanes vietā, kad Tikmers no Ducmanes šķīries. Šo uzņēmum darbības nozares ir ēdināšana, trenažieru īre, slidotavas piegāde, koģenerācija un ceļošanas pakalpojumi. Atsevišķos uzņēmumos kapitāldaļas pieder arī bijušā LOK prezidenta Viļņa Baltiņa dzīvesbiedrei un bijušā finanšu direktora Alda Āboliņa meitai, ziņo LTV. Tikmers noraidījis aizdomas par iespējamu interešu konfliktu un saistībā ar izskanējušo informāciju paziņojis, ka varot saskatīt LBS vēlmi īstenot pret viņu vērstu nomelnošanas kampaņu cīņā par ietekmi LOK. Savukārt LBS prezidents Raimonds Vējonis noraidījis Tikmera mēģinājumu izskanējušās ziņas par viņa iespējamo interešu konfliktu saistīt ar LBS un aicinājis Tikmeru publiski atvainoties LBS. Vējonis negrasās pretendēt uz LOK prezidenta amatu, bet uzskata, ka no tā būtu jāatkāpjas Tikmeram.", "link": "https://www.delfi.lv/sports/news/other_kinds/other/tikmers-atstas-lok-prezidenta-amatu.d?id=55529658"},
{"title": "Graudiņa un Samoilova sasniedz 'play-off' prestižajā Hamburgas turnīrā", "category": "Sports", "body": "Latvijas duets Tīna Laura Graudiņa/ Anastasija Samoilova  piektdien Vācijas pilsētā Hamburgā pludmales volejbola profesionālās tūres jeb \"Beach Pro Tour\" (BPT) \"Elite 16\" sērijas turnīra trešajā mačā piedzīvoja neveiksmi un sacensību turpinājumā cīnīsies par iekļūšanu ceturtdaļfinālā. A apakšgrupas trešajā cīņā Latvijas duets, kas sacensībās izlikts ar devīto numuru, ar 0-2 (15:21, 16:21) zaudēja Brazīlijas pludmales volejbolistēm Karolinai Solgadu un Barbarai Seišasu (8.). Ceturtdien apakšgrupas pirmajā mačā latvietes ar 0-2 (20:22, 18:21) piekāpās pasaules čempionēm brazīlietēm Eduardai Santušai Lizboai un Anai Patrisijai Silvai Ramušai (1.), bet otrajā spēlē ar 2-0 (21:18, 21:13) pieveica jaunzēlandietes Elisu Zeimenu un Olīviju Makdonaldu (16.), kuras pārvarēja kvalifikāciju. Sestdien izslēgšanas turnīra pirmajā kārtā Graudiņa/Samoilova cīnīsies par iespēju iekļūt ceturtdaļfinālā. Sezonas pirmajā posmā Dohā Graudiņa/Samoilova izcīnīja ceturto vietu, tad Brazīlijas pilsētā Uberlandijā ieņēma dalītu piekto vietu, posmā Čehijā neizdevās izkļūt no apakšgrupas, bet Šveices pilsētā Gštadē tika ieņemta devītā vieta. Turnīrs Hamburgā norisināsies līdz svētdienai.", "link": "https://www.delfi.lv/sports/news/other_kinds/voleyball/graudina-un-samoilova-sasniedz-play-off-prestizaja-hamburgas-turnira.d?id=55857888"},
{"title": "Balinskis ar 'Panthers' izcīna pirmo uzvaru NHL", "category": "Sports", "body": "Latvijas hokejists  Uvis Balinskis  pirmdien Nacionālās hokeja līgas ( NHL ) regulārā čempionāta spēlē Floridas \" Panthers \" sastāvā izcīnīja pirmo uzvaru, ar rezultātu 4:3 izbraukumā pieveicot Ņūdžersijas \" Devils \". Balinskis šajā mačā uz laukuma pavadīja 12:12 minūtes, kuru laikā viņš pielietoja vienu spēka paņēmienu un nopelnīja lietderības koeficientu +1. \"Panthers\" hokejisti šajā mačā guva četrus vārtus pēc kārtas. Pirmajā trešdaļā precīzs bija Sems Reinhārts un Kārters Verhengī, otrajā periodā vārtus guva Niko Mikola, bet trešās trešdaļas pirmajā minūtē vēl vienu rezultatīvu metienu izdarīja Reinhārts. Turpinājumā \"Devils\" izdevās atgriezt intrigu mačā, kad vārtus guva Ēriks Haula, Maikls Makleods un Jespers Brets. Divus no vārtiem \"Devils\" guva vairākumā, tomēr rezultātu izlīdzināt mājinieki nespēja. \"Panthers\" izcīnīja pirmo uzvaru trīs spēlēs. Nākamās četras spēles šī vienība aizvadīs savā laukumā. Citā spēlē \" Blue Jackets \" bez Elvja Merzļikina vārtos savā laukumā ar rezultātu 0:4 zaudēja Detroitas \" Red Wings \". Šoreiz \"Blue Jackets\" vārtus sargāja Spensers Mārtins, atvairīja 24 no 28 metieniem jeb 85,7%. Kolumbusas rezervē šoreiz bija vārtsargs bija no Amerikas Hokeja līgas ( AHL ) izsauktais Džefs Grīvs. \"Red Wings\" labā šajā mačā vārtus guva Šeins Gostisbehers, Maikls Rasmusens, Dilans Larkins un Endrū Kops.", "link": "https://www.delfi.lv/sports/news/hokejs/balinskis-ar-panthers-izcina-pirmo-uzvaru-nhl.d?id=56032768"},
{"title": "Podkāsts 'Bufete': Bronzas pavasara rudens inventarizācija ar Edgaru Masaļski", "category": "Sports", "body": "Stenlija kauss, pasaules čempionāta bronza – aizvadītais pavasaris Latvijas hokejam atnesa sen gaidītus slavas mirkļus. Nu klāt rudens, kas pēc svinību skurbuma liek atgriezties realitātē un atrotīt piedurknes jaunajai klubu sezonai. Kādas kārtis Latvijas hokejam iedalījusi šī starpsezona? Tā nu dzīvē iekārtots, ka pēc ikvienas ballītes seko nākamais rīts, pēc ikvienām brīvdienām – atkal pirmā darbadiena, un arī Latvijas  hokejam  – lai cik skaista būtu bijusi vasara – šobrīd laiks salikt šampānieša glāzes trauku mazgājamajā mašīnā un ķerties pie katliem un pannām – cept un vārīt jaunu maltīti. Līdz brīdim, kad nāksies doties laukumā un aizstāvēt bronzas godalgas pasaules čempionātā Prāgā, vēl tālu, bet – pamatus liekam jau tagad. Šonedēļ \"Bufetē\" ilggadējs  Latvijas izlases  pirmais vārtsargs, vēlāk treneris, uzņēmējs un arī TV komentētājs  Edgars Masaļskis  runā tiešu valodu gan par valstsvienības sniegumu un tā efektiem un defektiem, gan atsevišķu spēlētāju karjeras lēmumiem un to sekām, gan paša paša piedzīvoto un savu dēlu perspektīvām hokejā. \" Bufete \" ir podkāsts par sportu, kas pulsē ar regularitāti reizi nedēļā un ko veido Latvijas sporta saimniecībā labi atpazīstamas mediju personības – sporta medija  MVP  galvenais redaktors Ingmārs Jurisons un   sporta redaktors Jānis Janševics. Aicinot studijā arī trešo sarunu biedru, podkāsta viesi, katrā no epizodēm apmēram stundas garumā apspriež Latvijas un pasaules sporta aktualitātes. Audio versijā podkāstu iespējams klausīties arī \" Spotify \", \" Apple Podcasts \" un \" Podbean \" platformās.", "link": "https://www.delfi.lv/sports/news/hokejs/podkasts-bufete-bronzas-pavasara-rudens-inventarizacija-ar-edgaru-masalski.d?id=56032390"},
{"title": "Video: 13 gadus vecs igauņu hokeja milzis klapē Latvijas tiesnešus", "category": "Sports", "body": "Rets gadījums fiksēts Latvijas bērnu un jauniešu hokeja čempionāta spēlē, kurā no jaunā hokejista rokas kautiņā cieta arī mača tiesneši. Incidents notika U-15 vecuma grupas spēlē, kurā \"Rīga 2010\" ar 7:3 pieveica \"Baltijas vilki 2010\". Mača izskaņā pie \"Baltijas vilku\" vārtiem notika pagrūstīšanās, kas pārauga kautiņā – to izprovocēja \"Rīga\" ukraiņu spēlētājs Maksims Versheckis, kurš rupji paklupināja \"Baltijas vilki\" 13 gadus veco un 189 centimetrus garo igauni Leonardu Reinolu. Ko tādu pro līgās neredzēsiet 🤦‍♂️  pic.twitter.com/k9wMrMeXts October 15, 2023 Ukrainim izdevās noguldīt uz ledus igauņu milzi un tiesneši arī uzreiz centās izšķirt iekarsušos jaunos hokejistus. Taču tad Igaunijas jaunais hokejists negaidīti ar dūrēm metās virsū mača tiesnešiem Jānim Straupem un Jānim Eglītim. Kopīgiem spēkiem tiesnešiem izdevās Reinolu atkal noguldīt uz ledus, pēc kā laukumā tika atjaunota kārtība. Versheckis par kautiņu un speršanu pretiniekam saņēma divus lielos sodus (5+20 un 5+20 minūtes), bet Reinols izpelnījās hokeja ŗetu noraidījumu - 5+20+20+20+20 minūtes. Par notikušo trešdien būs jālemj Latvijas Hokeja federācijas (LHF) Disciplinārai komisijai, kas abiem jaunajiem hokejistiem varētu piespriest bargus sodus.", "link": "https://www.delfi.lv/sports/news/hokejs/video-13-gadus-vecs-igaunu-hokeja-milzis-klape-latvijas-tiesnesus.d?id=56029666"},
{"title": "Latviešu vārtsarga Irbes pārstāvētā Karolīnas \"Hurricanes\" atzīta par vismazāk vērtīgo NHL komandu", "category": "Sports", "body": "Nacionālās hokeja līgas (NHL) komanda Karolīnas \"Hurricanes\", kurā spēlē arī latviešu vārtsargs Artūrs Irbe, uzskatāma par vismazāk vērtīgo NHL klubu, liecina ASV žurnāla \"Forbes\" aprēķini. \"Hurricanes\" vērtība tiek lēsta uz 70 miljoniem ASV dolāru, bet finansiāli visaugstāk novērtētais Ņujorkas \"Rangers\" klubs žurnāla analītiķiem šķiet 236 miljonus vērts.  Par otru vērtīgāko NHL komandu \"Forbes\" uzskata Filadelfijas \"Flyers\" (210 miljoni), kurai seko Bostonas \"Bruins\" (197 miljoni) un Detroitas \"Red Wings\" (194 miljoni).  Karolīnas \"Hurricanes\" tuvākie kaimiņi vērtējuma tabulā ir Edmontonas \"Oilers\", kas novērtēti ar 72 miljoniem ASV dolāru.  Tiesa, NHL komandas finansiālās vērtības ziņā jūtami zaudē Nacionālās basketbola līgas (NBA) klubiem.  NBA visaugstāko \"Forbes\" novērtējumu - 334 miljonus dolāru - izpelnījies Ņujorkas \"Knicks\", kuram seko Čikāgas \"Bulls\" (307 miljoni) un Losandželosas \"Lakers\" (282 miljoni).  Pat viszemāk novērtētais Goldensteitas \"Warriors\" tiek uzkatīts par 103 miljonus dolāru vērtu.", "link": "https://www.delfi.lv/sports/news/hokejs/latviesu-vartsarga-irbes-parstaveta-karolinas-hurricanes-atzita-par-vismazak-vertigo-nhl-komandu.d?id=2363"},
{"title": "'TTT Rīga' basketbolistēm neizdodas atgriezties FIBA Eirolīgā", "category": "Sports", "body": "\" TTT Rīga \" basketbolistes trešdien Rīgā cieta zaudējumu cīņā par iekļūšanu  FIBA Eirolīgas  pamatturnīrā. \"TTT Rīga\" ar 62:63 (14:12, 13:18, 12:16, 23:17) zaudēja Rumānijas vienībai \"ACS Sepsi-SIC\", divu spēļu summā piekāpjoties rumānietēm ar 116:122. Rīdziniecēm rezultatīvākā ar 17 gūtajiem punktiem bija Vanesa Jasa, desmit punktus un piecas atlēkušās bumbas sakrāja Dekija Koena, bet deviņus punktus un sešas atlēkušās bumbas - Luīze Sila. Rumānijas vienībā 21 punktu guva Ellena Nīstrema, bet 16 punktus, sešas atlēkušās bumbas un deviņas kļūdas sakrāja Borislava Hristova. Pirmos divus punktus spēlē guva Margo Klavo, taču Ellena Nīstrema ar trim soda metieniem vadībā izvirzīja viešņas. Vadības grožiem pārejot no rokas rokā, lielāko pārsvaru pirmajā ceturtdaļā panāca Rumānijas komanda, pēc Betijas Munungas divpunktu metiena izvirzoties vadībā ar 12:8. Ceturtdaļu ar pieciem gūtiem punktiem pabeidza Luīze Sila, vienu punktu pievienojot Kirai Lambertei, - 14:12. Otro ceturtdaļu ar sešiem pēc kārtas gūtiem punktiem sāka viešņas, kuras vairs ne reizi puslaikā neļāva mājiniecēm kaut panākt neizšķirtu. Lielāko pārsvaru Rumānijas klubs panāca 17.minūtē pēc diviem no trijiem Nīstremas realizētajiem soda metieniem. Otro puslaiku viešņas sāka ar Nīstremas realizētu tālmetienu, pirmo reizi mačā panākot sešu punktu pārsvaru - 33:27. Otro reizi spēlē rīdzinieces vadībā izvirzījās 26.minūtē, kad pēc Vanesas Jasas divpunktu metiena rezultāts kļuva 36:35, taču pēc tam vadību atkal pārņēma \"ACS Sepsi-SIC\", pēc Livijas Gerebenas viena precīza soda metiena 32.minūtē panākot 49:41 pārsvaru. Tuvāk tikt par 44:49 mājiniecēm neizdevās līdz pašai spēles nogalei, kad ar 8:0 izrāvienu izdevās pietuvoties viena punkta attālumā. Pirmajā mačā pirms nedēļas Rumānijā Latvijas komanda piedzīvoja zaudējumu ar rezultātu 54:59. \"ACS Sepsi-SIC\" iekļuva Eirolīgas pamatturnīrā, kur A apakšgrupā spēlēs ar Stambulas \"Fenerbahce\" (Turcija), Skio \"Famila\" (Itālija), \"Valencia\" (Spānija), Vilērbānas ASVEL (Francija), Ļubļinas AZS UMCS (Polija), Saragosas \"Casademont\" (Spānija) un vēl vienu komandu, kas pārvarēs kvalifikāciju, bet \"TTT Rīga\" sezonu turpinās Eirokausā. Šosezon Rīgas komandā ir atgriezusies  Ieva Pulvere , Vanesa Jasa, Luīze Sila un amerikāniete Dekija Koena. Tāpat vienības sastāvā ir amerikāņu saspēles vadītāja Kira Lamberte, lietuviešu uzbrūkošā aizsardze Gabija Meškonīte, franču vieglā uzbrucēja Margo Klavo, jaunā latviešu centra spēlētāja Evelīna Otto un jaunās spēlētājas Estere Petrus, Tīna Grausa un Aleksandra Stepanova. Pagājušajā sezonā \"TTT Rīga\" Eirolīgā nespēlēja, taču ieņēma pirmo vietu Baltijas Sieviešu basketbola līgā (BSBL) un Latvijas čempionātā, bet par Eirolīgas čempionēm kļuva Stambulas \"Fenerbahce\" basketbolistes. 2021./2022.gada sezonā rīdzinieces ar izcīnītām sešām uzvarām 14 spēlēs Eirolīgas A grupā ieņēma piekto vietu, un sezona tai bija jāturpina FIBA Eirokausā, taču pēc Krievijas iebrukuma Ukrainā FIBA apturēja Krievijas komandu dalību turnīrā, Latvijas komandai pakāpjoties uz ceturto vietu. Ceturtdaļfinālā latvietes ar 0-2 piekāpās Stambulas \"Fenerbahce\".", "link": "https://www.delfi.lv/sports/news/basketbols/ttt-riga-basketbolistem-neizdodas-atgriezties-fiba-eiroliga.d?id=55980452"},
{"title": "Jaunais LOK prezidents Buks: mums sportā trūkst diženuma", "category": "Sports", "body": "Latvijas sporta sabiedrība ir sadrumstalota un tai trūkst diženuma, uzskata jaunievēlētais  Latvijas Olimpiskās komitejas  (LOK) prezidents Jānis Buks. Jau ziņots, ka  LOK ārkārtas Ģenerālajā asamblejā otrdien par organizācijas prezidentu  uz nepilnu termiņu tika ievēlēts  Latvijas Volejbola federācija  (LVF) prezidents Buks. Uz prezidenta amatu pretendēja arī Latvijas Airēšanas federācijas (LAF) prezidente Gunta Vlasenko un Latvijas Modernās pieccīņas federācijas (LMPF) goda prezidents Andris Feldmanis. Ievēlēšanai bija nepieciešams saņemt vismaz 53 no 104 delegāta balsīm jeb 50% plus vienu balsi. No derīgajām 97 balsīm Buks saņēma 68, Feldmanis - 24, bet Vlasenko - piecas. Buks sarunā ar žurnālistiem solīja, ka darīs visu, lai LOK paliktu labāka, veiksmīgāka, efektīvāka un daudz caurspīdīgāka un godīgāka. \"Kā jau teicu savā kampaņā, pirmkārt, jānodrošina esošo programmu izpilde un gatavošanās olimpiskajām spēlēm. Otrais solis ir sākt izvērtēt, kas ir mūsu [LOK] funkcijas un to izmaksas, kuras varbūt varam ietaupīt un līdzekļus novirzīt sportistiem. Tāpat jāsāk sistēmiski strādāt ar sponsoru piesaisti un jāsper arī pirmie soļi vienotas sporta organizācijas izveidē,\" par pirmajiem uzdevumiem jaunajā amatā stāstīja Buks. Jaunievēlētais prezidents pildīs savus pienākumus līdz nākamā gada asamblejai, un Buks vēlreiz apstiprināja, ka nekandidēs uz nākamo termiņu. Buks drīzumā pametīs LVF prezidenta amatu, bet turpinās strādāt par \"Olainfarm\" padomes priekšsēdētāju. \"Ir laba pēctecība un ir vairāki kandidāti, volejbols noteikti būs labās rokās,\" teica Buks. Lai gan Buka atbalstītāji nepauž vienotu atbalstu arī pašreizējam LOK ģenerālsekretāram Kārlim Lejniekam, Buks gatavs ar viņu strādāt kopā. \"Viņu augstu vērtēju un, manuprāt, viņš ir daudzsološs jauns cilvēks, kuram ir liela perspektīva sporta nozares attīstīšanā. Par Lejnieka atlaišanu neesmu teicis nevienā uzrunā,\" uzsvēra Buks. Kā lielāko problēmu Latvijas sporta sabiedrībā Buks izcēla \"bada stāvokli\", kādā strādājot federācijas. Viņaprāt, sporta sabiedrība no ārpuses izskatās kā maza un kašķīga greizsirdīgu cilvēku kopa. \"Mums sportā trūkst diženuma. Pēdējo reizi kaut ko tādu redzēju, kad hokeja sezonas noslēguma pasākumā [ Latvijas Hokeja federācijas  prezidents]  Aigars Kalvītis  bija uzaicinājis Kirovu Lipmanu, kuram tika pat dota iespēja teikt runu. Mums vajadzētu tiekties uz lielas rīcības atkārtošanu sportā,\" stāstīja Buks. Buks arī lika noprast, ka viņa pozīcija jautājumā par dalību Parīzes olimpiskajās spēlēs kopā ar Krievijas un Baltkrievijas sportistiem ir līdzīga iepriekšējās LOK vadības pozīcijai - spēlēs nestartēt, ja tām tiek pielaistas arī agresorvalstis. \"Mana nostāja šajā jautājumā ir diezgan kategoriska - esmu pret to, ka agresorvalstis var jebkādā statusā piedalīties olimpiskajās spēlēs,\" teica Buks. Maija vidū līdzšinējais LOK prezidents  Žoržs Tikmers , kurš nonāca masu mediju uzmanības lokā saistībā ar iespējamu interešu konfliktu, nolēma atstāt amatu, savukārt LOK Ģenerālās asamblejas ārkārtas sesijā tika nobalsots pret Lejnieka atstādināšanu no LOK ģenerālsekretāra amata. Buku uz LOK prezidenta amatu izvirzīja piecas olimpiskās federācijas -  Latvijas Basketbola savienība , Latvijas Peldēšanas federācija,  Latvijas Riteņbraukšanas federācija , Latvijas Sērfošanas un SUP federācija un Latvijas Volejbola federācija. Vlasenko par LOK prezidenta kandidāti pieteica Latvijas Airēšanas federācija, bet Feldmani šim amatam virzīja Latvijas Modernās pieccīņas federācija.", "link": "https://www.delfi.lv/sports/news/other_kinds/other/jaunais-lok-prezidents-buks-mums-sporta-trukst-dizenuma.d?id=55743818"},
{"title": "Kas ir plantārais fascīts, kā dēļ Kristaps Porziņģis nepiedalīsies Pasaules kausa izcīņā", "category": "Sports", "body": "Sporta ārste, Elektrokardiogrāfijas un slodzes testa metožu speciāliste, \"Sporta laboratorijas\" vadītāja Sandra Rozenštoka sarunā ar \"Delfi\" akcentē pēdu problēmu nopietno raksturu: \"Savā praksē, kad kāds atnāk ar ceļa vai gūžas problēmu, es sāku ar pēdām. Skatos, kā strādā pēdas, cik tās ir stabilas, kāda ir velve, potītes, vai pēda ir ievērsta vai izvērsta, uz kuru pusi cilvēks balstās. Pēdā sabiezējumiem nav jābūt, to esamība norāda, ka noslodze nav pareiza. Un tikai pēc tam skatāmies augstāk – uz tādām struktūrām kā celis un gūža. Pēda nodrošina dziļo jušanu – kā liekam kāju, cik liels būs solis, kāds ir atspēriens. Pēda ir ļoti, ļoti būtiska, lai pasargātu visu ķermeni kustību laikā.\" Ir grūti, es jūtos ļoti atbildīgs savu un Latvijas valstsvienības atbalstītāju priekšā, taču ir pieņemts lēmums, ka es nespēlēšu Pasaules kausā. pic.twitter.com/mvyk4Dj8lU August 15, 2023 Pēdas plantārais fascīts ir pēdas audu iekaisums, sajūtu ziņā izpaužas ar sāpēm papēdī. \"Pēdas velvei apakšā zem kaulu struktūras ir īsie muskuļi un garās muskuļu cīpslas, un veidojas saistaudu sabiezēta fascija, kas nodrošina un palīdz šo pēdas velvi noturēt. Un pēdas velve mums ir svarīga kustību amortizēšanā, lai saudzētu potītes, ceļus, muguru un lai solis būtu elastīgs. Plantārais fascīts parasti ir raksturīgs sportistiem, jo tas veidojas biežu, atkārtotu kustību dēļ. Iemesli ir šo biežo kustību izraisītā pārslodze, potīšu sastiepumi, mežģījumi un citas traumas,\" skaidro Rozenštoka. A post shared by Linda Alīna Karlova (@lingra.fizio) Lai gan pēdu pie zemes pielikt var, sportistu darbības pamata kustības (skrējiens un lēciens) izraisa sāpes.", "link": "https://www.delfi.lv/sports/news/pasaules-kauss-basketbola-2023/zinas/kas-ir-plantarais-fascits-ka-del-kristaps-porzingis-nepiedalisies-pasaules-kausa-izcina.d?id=55849760"},
{"title": "Ļevs Berezins: Kad valsts palīdzēs cīkstoņiem, kuri ceļ Latvijas karogu starptautiskajā arēnā?", "category": "Sports", "body": "Pēdējo gadu laikā Latvijā parādījušies ļoti daudz jauni cīkstoņi, kuri pārstāv Latviju starptautiskā arēnā. Viņi startē tādos sporta veidos, kā jauktā cīņu māksla ( MMA ), bokss, karatē un kikbokss, ceļot Latvijas karogu populāru organizāciju čempionātu sacensībās. Šodien Latvija var lepoties ar daudziem cīkstoņiem, kuri nes valsts vārdu tādu slavenu cīņu šovu organizācijās, kā \"PFL\", \"KSW\", \"Karate Combat\", \"Glory\", kā arī \"Golden Contract\". Profesionāļi Kristaps Zīle, Aleksandrs Čižovs, Artjoms Ramlavs, Oļegs Jemeļjanovs, Daniks Vesnenoks,  Ričards Bolotņiks  un  Edgars Skrīvers  sporta virsotnes sasnieguši tikai un vienīgi ar savu spēku un atbalstītāju palīdzību. Diemžēl šobrīd cieš visas sfēras, tāpat arī sports. Kas notiks, ja krīzes un paaugstināto cenu dēļ sponsoriem vairs nebūs iespējas sniegt savu atbalstu? Vai cīkstoņi varēs turpināt savu profesionālo karjeru bez kvalitatīvām sporta nometnēm un bez nopietnas sagatavošanās? Es vienmēr uzdodu sev jautājumu - kurā brīdī valsts palīdzes tiem, kuri ceļ Latvijas karogu starptautiskā arēnā? Kas ir nepieciešams profesionālam cīkstonim? Lai treniņu process būtu pareizs, galvenais ir treneris, kurš cīkstoņiem velta savu laiku. Citiem vārdiem sakot, treneris ir laika sponsors, viņš sniedz atbalstu treniņnometnē un motivē sportistu. Ja tas būtu jāpaveic tikai ar saviem spēkiem, sportistam būtu fiziski un morāli grūti. Nepieciešams arī fiziskas sagatavotības treneris, kurš visu laiku seko līdzi programmai, lai sportists savu ķermeni sagatavotu pareizi. Ļoti svarīgi nodot arī nepieciešamās analīzes, lai uztura speciālisti varētu novērst trūkstošo vitamīnu deficītus. Lietot vitamīnus bez ārsta rekomendācijām un analīžu nodošanas ir vienkārši kaitīgi veselībai. Nepieciešams arī sparingu laiks, bet tas atkarīgs no iespējām. Daudzi sparingus sarunā vietējiem cīkstoņiem Daži vēlas saņemt atalgojumu par sparingiem, bet protams, ir tādi, kas to dara bez maksas, tādējādi sniedzot savu atbalstu. Tie, kuri var noorganizēt sparinga pretiniekus no ārzemēm, to visbiežāk dara divas nedēļas pirms cīņas nedēļas. Tas nozīme apmaksāt sparinga partneru honorāru, nakšņošanu, ēšanu un visu pārējo. Taču ir arī kautrīgi sportisti, tādu nav daudz, bet viņi tomēr ir. Viņi kautrējās uzrakstīt kādam no vietējiem un vienkārši turpina gatavoties savā ierastajā procesā bez sparinga pretiniekiem. Lai sagatavotos cīņai, vislabāk ir aizbraukt uz treniņnometni ārzemēs viena līdz trīs mēnešu garumā. Populārs galamērķis treniņnometnei ir Taizeme un Dubaija. Vēl sagatavošanās cīņām bieži notiek \"All Stars Gym\", kas atrodas Šveicē. Tomēr ceļš, nakšņošana, treneri, ēšana maksā ļoti dārgi. Cik bokserim izmaksā, piemēram, magnētiskā rezonanse? 130 eiro? Šādi summējas lielas naudas. Kāpēc valsts atbalstu var saņemt tikai olimpieši? Kāpēc šodien šo vadošo cīkstoņu treneri paaugstināto rēķinu dēļ publiski prasa finansiālo palīdzību sociālajos tīklos, lai vienkārši nevērtu ciet savu cīņu zāli? Manuprāt viens no galvenajiem sponsoriem ir tieši treneri, jo viņi iegulda un ziedo laiku, pārdzīvojumus un vienmēr ir finansiāla atbalsta meklējumos, neraugoties uz to, vai pie viņiem zālē trenējās profesionāļi vai amatieri. 2014. gada rudenī pasaules čempionāts kikboksā risinājās Itālijas pilsētiņā Kararā, un tur Azerbaidžānas izlases pārstāvji Latvijas sportistiem stāstīja par balvu honorāriem savā dzimtenē. Valsts piešķir naudas balvas par katru nopelnīto medaļu starptautiskajā līmenī, savukārt mums tādas motivācijas nav. Es saprotu, ka tajā brīdī, kad kāds no sportistiem izcīna jostu/specbalvu/medaļu, tad uzreiz, kā ierasts, rodas paaugstināta uzmanība. Ja cīkstonis uzvar, tad viņš ir mūsējais, bet, ja zaudēja, tad viņš paliek viens pats. Šodien priecājos par to, ka lēnā garā sāk parādīties sadarbības atbalsts uz draudzības pamata, kad vietējie sportisti dalās ar kontaktiem. Varbūt tas nācis no ārzemēm, kur profesionāļi iesaka talantus lieliem sponsoriem. Agrāk Latvijā pastāvēja uzskats: \"Es pats to sasniedzu, tad tu arī aizej un pats to izdari\". Varbūt ar laiku lielie čempioni, gada sportisti arī sāks kaut ko dāvināt jaunākai paaudzei, popularizējot ne tikai sevi un savu amatu, bet arī piemēru, kā vajag rīkoties profesionāļiem. Ir tāds ļoti motivējošs jēdziens \"Give back\". ASV zvaigznes un mākslinieki zem šī lozunga ziedo finansiāli, būvē kaut ko sporta veidu labā, vai nodrošina operācijas bērniem, kuriem mazāk paveicas šajā dzīvē. Piemēram, ja cīkstonis nopelnījis pieklājīgu honorāru, tad viņš varētu aizbraukt pie bērniem uz savu pirmo sporta zāli, nopirkt 20 cimdus un tos viņiem uzdāvināt. Protams, atradīsies heiteri, bet būs arī cilvēki, kuri novērtēs šo rīcību un uzskatīs to par paraugu nākamajai paaudzei. Atgriežoties pie sākotnējās tēmas, varbūt valsts līmenī kādam ir iespēja pasekot līdzi tam, kas notiek vietējā tirgū un būt blakus potenciāliem čempioniem pirms tam, kad viņi kļūst par tiem. Pandēmija pagāja, bet vieglāk nekļuva. Paies arī šī ziema, bet, kur ir garantija, ka 2024. gadā ziema būs vieglāka?", "link": "https://www.delfi.lv/sports/news/analysis/levs-berezins-kad-valsts-palidzes-cikstoniem-kuri-cel-latvijas-karogu-starptautiskaja-arena.d?id=55310254"},
{"title": "Balinskis NHL debitē ar diviem noraidījumiem, Merzļikinu atzīst par otro spožāko zvaigzni", "category": "Sports", "body": "Latvijas hokeja aizsargs  Uvis Balinskis  ceturtdien aizvadīja savu debijas spēli Nacionālajā hokeja līgā ( NHL ), taču viņa pārstāvētā Floridas \" Panthers \" sezonu sāka ar neveiksmi. Savukārt Elvis Merzļikis ar 33 atvairītiem metieniem neglāba Kolumbusas \" Blue Jackets \" no zaudējuma, taču viņš pats tika atzīts par vienu no spēles spožākajām zvaigznēm. \"Panthers\" savas sezonas pirmajā spēlē izbraukumā ar rezultātu 0:2 piekāpās Minesotas \" Wild \". 27 gadus vecais Balinskis šajā mačā laukumā pavadīja 12:30 minūtes, kuru laikā viņš nopelnīja četras soda minūtes, izdarīja divus metienus pa vārtiem un pielietoja divus spēka paņēmienus. Spēli latvietis noslēdza ar lietderības koeficientu -2. Special night tonight. Congrats, Uvis!!  pic.twitter.com/WSSSKKsvDQ October 13, 2023 Otrā perioda ievadā Balinskis tika noraidīts par sitienu pretiniekam ar nūju, bet trešajā trešdaļā viņu sodīja par bloķēšanu. Abus šos mazākumus \"Panthers\" izturēja. \"Wild\" labā vārtus guva Broks Fabers un Joels Ēriksons-Eks, savukārt vārtsargs Filips Gustavsons atvairīja 41 pretinieku metienu un sezonu sāka ar \"sauso\" uzvaru. Citā mačā \"Blue Jackets\" savā laukumā ar rezultātu 2:4 piekāpās Filadelfijas \" Flyers \" hokejistiem. Merzļikins komandas sezonas atklāšanas spēlē stājās vārtos no pirmajām minūtēm, un viņš laukumā bija 58:01 minūti, kuru laikā atvairīja 33 no 35 pretinieku metieniem. Viņu pēc spēles atzina par otro spožāko zvaigzni. \"Flyers\" hokejisti diezgan ātri guva pirmos vārtus, kad Džels Farabī ceturtajā minūtē precīzi noslēdza pretuzbrukumu divi uzbrucēji pret vārtsargu. Piecas minūtes vēlāk Džeiks Bīns pēc debitanta Adama Fantili metiena tika pie vārtsarga atvairītās ripas un ar nākamo metienus rezultātu izlīdzināja. Spēles 13. minūtē Treviss Koneknijs atguva vadību \"Flyers\" vienībai, bet mača turpinājums bija nerezultatīvs. 59. minūtē \"Blue Jackets\" mainīja vārtsargu pret sesto laukuma spēlētāju, taču Filadelfijas komanda to izmantoja sev par labu, lai palielinātu pārsvaru. Precīzs bija Kems Atkinsons, taču 44 sekundes pirms pamatlaika beigām, kad \"Blue Jackets\" turpināja spēlēt ar sešiem laukuma spēlētājiem,  Patriks Laine  izcēlās ar vārtu guvumu. Noslēgumā Koneknijs sekundi pirms spēles beigām ieraidīja vēl vienu ripu tukšos vārtos un nodrošināja \"Flyers\" uzvaru. Vēl vienā mačā Bufalo \" Sabres \" savā laukumā ar rezultātu 1:5 zaudēja Ņujorkas \" Rangers \". Girgensons šajā mačā laukumā pavadīja 8:48 minūtes, kuru laikā viņš trīs reizes meta pa vārtiem, pielietoja vienu spēka paņēmienu, kā arī nopelnīja lietderības koeficientu -1. \"Sabres\" labā vienīgos vārtus guva Džons-Džeisons Peterka, tobrīd panākot rezultātu 1:3, savukārt \"Rangers\" komandā ar diviem precīziem metieniem Kriss Kreiders, bet reizi pretiniek vārtus guva Aleksis Lafrenjērs, Kriss Kreiders, Artēmijs Panarins un Džeikobs Truba.", "link": "https://www.delfi.lv/sports/news/hokejs/balinskis-nhl-debite-ar-diviem-noraidijumiem-merzlikinu-atzist-par-otro-spozako-zvaigzni.d?id=56021720"},
{"title": "Ēriks Grigjans nomainīs Ešvortu futbola kluba 'Rīga' trenera amatā", "category": "Sports", "body": "Latvijas futbola čempionāta virslīgas kluba \"Rīga\" galvenā trenera amatā angli Polu Ešvortu nomainīs Ēriks Grigjans, otrdien vēsta laikraksts \"Neatkarīgā\". Pats Ešvorts savukārt norādījis, ka vēl oficiāli viņam par atlaišanu no amata klubs paziņojis neesot. Ar \"Rīgu\" viņam bija līgums arī uz nākamo sezonu, bet to klubs izlēmis lauzt. Grigjans \"Rīgas\" trenera amatā arī vēl oficiāli nav stājies, tomēr tas varētu notikt jau trešdien. Pagājušajā sezonā Grigjans vadīja Daugavpils komandu \"Ditton\", kas debitējot virslīgā, labi sāka čempionātu, tomēr tā noslēgumā ierindojās septītajā vietā un pārspēlē par palikšanu virslīgā zaudēja Ventspils komandai \"Venta\".", "link": "https://www.delfi.lv/sports/news/futbols/eriks-grigjans-nomainis-esvortu-futbola-kluba-riga-trenera-amata.d?id=9965038"},
{"title": "FK 'Zibens/Zemessardze' atsakās no dalības 2005.gada virslīgas turnīrā", "category": "Sports", "body": "3.janvārī LFF Sacensību daļa saņēma vēstuli no FK „Zibens/Zemessardze” (Ilūkste), kas pagājušajā sezonā izcīnīja tiesības spēlēt Latvijas čempionāta virslīgā, par komandas atsaukšanu no virslīgas. Klubs LFF informēja, ka piesakās dalībai 2005.gada 1.līgas čempionātā. Tuvākajā laikā kļūs zināms 2005.gada Latvijas virslīgas čempionāta komandu pilns sastāvs.", "link": "https://www.delfi.lv/sports/news/futbols/fk-zibenszemessardze-atsakas-no-dalibas-2005gada-virsligas-turnira.d?id=9967303"},
{"title": "Bļugers varētu nepiedalīties 'Canucks' izbraukuma spēļu sērijā", "category": "Sports", "body": "Nacionālās hokeja līgas (NHL) kluba Vankūveras \" Canucks \" uzbrucējs  Teodors Bļugers  savainojuma dēļ varētu nepiedalīties komandas izbraukuma spēļu sērijā, sestdien savā kontā tīmekļa vietnē \"Twitter.com\" vēsta hokeja apskatnieks Džefs Petersons. Jau ziņots, ka Bļugers izlaida komandas pirmo oficiālo spēli sezonā, kurā Vankūveras \"Canucks\" trešdien savā laukumā ar 8:1 sagrāva Edmontonas \"Oilers\". Bija cerības, ka Latvijas uzbrucējs varēs piedalīties jau šajā spēlē. \"Bļugers savainojuma dēļ, iespējams, nepiedalīsies gaidāmajā izbraukumā,\" raksts Petersons. Jau ziņots, ka Bļugers sasitumu guva 6.oktobra pārbaudes spēlē, kad \"Canucks\" mājās ar 3:1 apspēlēja Kalgari \"Flames\", Latvijas uzbrucējam gūstot uzvaras vārtus. Divas dienas vēlāk Bļugers drīz pēc treniņa sākuma to pameta. Nākamo maču \"Canucks\" aizvadīs sestdien, ar \"Oilers\" tiekoties Edmontonā, bet izbraukuma spēļu sērijas turpinājumā vēl gaidāmi mači ar Filadelfijas \"Flyers\", Tampabejas \"Lightning\", Floridas \"Panthers\" un Nešvilas \"Predators\".", "link": "https://www.delfi.lv/sports/news/hokejs/blugers-varetu-nepiedalities-canucks-izbraukuma-spelu-serija.d?id=56026464"},
{"title": "Video: 'Paralēlais nokdauns' jeb KHL dūru cīņa 'Arēnā Rīga'", "category": "Sports", "body": "Kontinentālās hokeja līgas (KHL) spēlē starp Rīgas \"Dinamo\" un Kazaņas \"Ak Bars\" ceturtdien, 18. novembrī, pirmajā periodā sākās kautiņš, kurš gan ilga īsu brīdi. Pirmā perioda izskaņā \"Dinamo\" laukuma pusē ar \"laipnībām\" apmainījās rīdzinieku aizsargs Kārlis Čukste un \"Ak Bars\" hokejists Ņikita Diņaks. Abi hokejisti ātri nometa cimdus un ķiveres, aizslidoja līdz laukuma centra aplim, kur bija gatavi sākt kautiņu. Kautiņā katrs hokejists paspēj izdarīt pa vienam sitienam, turklāt abi bija precīzi, noguldot viens otru uz ledus. Uzreiz karstgalvjus izšķīra tiesneši, pārtraucot kautiņa eskalāciju. Diņaks par kautiņu saņēma 2+5 minūšu sodu, bet Čukstem tiesneši iedeva piecu minūšu sodu. Diņakam pēc kautiņa mediķi sniedza palīdzību un viņš laukumā vairs neatgriezās. Čukste pēc kautiņa saņēma medicīnisko palīdzību, bet, atšķirībā no pretinieka, pats devās izciest sodu. Tomēr pēc pārtraukuma Čukste laukumā neatgriezās, līdz ar to abi kaušļi pēc kautiņa tā arī vairs neuzkāpa uz ledus.", "link": "https://www.delfi.lv/sports/news/rigas_dinamo/video/video-paralelais-nokdauns-jeb-khl-duru-cina-arena-riga.d?id=53791351"},
{"title": "'Ej tur, kur Krievijas karakuģis!' Slavenais izteiciens saērcina amatieru hokejistus", "category": "Sports", "body": "Pagājušā gada rudenī notikušais incidents kādā Entuziastu hokeja līgas (EHL) spēlē starp amatieru komandām bija bīstams signāls, ka līdzīgi gadījumi var atkārtoties arī jebkura cita līmeņa vietēja mēroga vai pat starptautiskā spēlē. \"Ja mūsu komanda ko tādu būtu atļāvusies, lieta, visticamāk, beigtos policijā vai pie drošības iestādēm,\" – diezgan tiešs par incidentu bija cietušās komandas \"Shamans\" menedžeris un kapteinis Konstantīns Smirnovs. Tikmēr EHL uzskata, ka barga soda nepiespriešana vainīgajam šoreiz ļāvusi izvairīties no situācijas tālākas eskalācijas un citiem iespējamiem ekscesiem sacensību turpinājumā. Strauji augot amatieru hokejam, 2011. gadā Latvijā izveidota Entuziastu hokeja līga. Tajā vairākās divīzijās šogad spēlē jau 75 komandas, kas sadalītas astoņās divīzijās. 2016. gadā izveidotā komanda HK \"Shamans\", kurā pārsvarā spēlē krievu valodā runājoši vīri, šobrīd spēles aizvada pēc spēka piektajā divīzijā. Sezona komandai iesākās uz ne visai patīkamas nots: pirmajā spēlē pagarinājumā ar 1:2 zaudēts vienam no principiālākajiem pretiniekiem – komandai \"Ķengarags\", bet sarūgtinājuma iemesls ir naida kurināšana – vienā no epizodēm \"Shamans\" virzienā atskanēja pasaulē slavenais izteiciens par krievu karakuģi. Ņemot vērā Krievijas iebrukumu Ukrainā un faktu, ka EHL spēlē daudzi krieviski runājoši hokejisti, līgas vadība pirmssezonas kapteiņu sapulcē speciāli brīdinājusi komandas – nekādu nacionālā naida izpausmju, pretējā gadījumā sekos strikti sodi. Speciāli tam sacensību disciplinārajā nolikumā iekļauts punkts: \"Par tautības aizskaršanu/nacionālā naida kurināšanu – diskvalifikācija līdz sezonas beigām. Incidenti, kas ir saistīti ar šo pārkāpumu, jānodod EHL vadībai tālākai izskatīšanai.\"", "link": "https://www.delfi.lv/sports/news/hokejs/ej-tur-kur-krievijas-karakugis-slavenais-izteiciens-saercina-amatieru-hokejistus.d?id=55209270"},
{"title": "Latvijas izlase uzvar Aleksandra Beļavska atvadu mačā", "category": "Sports", "body": "Zviedrijas pilsētā Umeo sestdien norisinājās Latvijas izlases bijušā uzbrucēja Aleksandra Beļavska atvadu spēle sparp mūsu valstsvienību un viņa pēdējo klubu IF \"Björklöven\". Ar rezultātu 7:6 (3:2, 1:1, 3:3) uzvaru izcīnīja viesi - Latvijas izlase. \"Bija ļoti patīkami spēlēt. Maču klātienā noraudzījās aptuveni 4000 skatītāju, kuri aktīvi atbalstīja ne vien mājinieku vienību, bet arī skaistas epizodes Latvijas izlases izpildījumā. Protams, Beļavskis tika uzmundrināts jo īpaši.\" Jāpiebilst, ka pasākuma gaviļnieks - A. Beļavskis pirmo un trešo periodu aizvadīja \"Björklöven\" rindās, bet otro - mūsu valstsvienībā, atzīmēdamies ar vienu precīzu metienu. Savukārt cits Umeo kluba spēlētājs - Aleksandrs Ņiživijs - tieši pretēji - pirmo un trešo trešdaļu aizvadīja Latvijas izlases rindās, bet otro - \"Björklöven\" sastāvā. Mūsu valstsvienības vārtus pirmos divus periodus sargāja Artūrs Irbe, bet pēdējā mača daļā Mārtiņš Raitums. \"Protams, pēc šādas spēle pāragri spriest, tomēr izskatās, ka Irbe ir atguvies no savainojuma, un varēs palīdzēt Latvijas izlasei,\" L. Beresņevs ir noskaņots optimistiski. A. Beļavskis dzimis 1964. gada 17. janvārī Vitebskā, Baltkrievijā. Pirms 1985./86. gada sezonas tobrīd 21 gadu vecais uzbrucējs saņēma piedāvājumu pievienoties Rīgas \"Dinamo\" un mūsu galvaspilsētas klubā aizvadīja nākamās sešas sezonas, līdz, sabrūkot Padomju Savienībai, radās iespēja uzspēlēt ārzemēs, un A. Beļavskis devās uz savu pēdējo klubu - IF \"Björklöven\". Tajā viņš aizvadīja nākamos 13 gadus, izlaizdams vien 1994./95. gada sezonu, kuru pavadīja Zviedrijas Elites līgas klubā \"Västra Frölunda HC Indians\". \"Björklöven\" sastāvā Saša, kā viņu dēvē komandas biedri un tuvākie draugi (Zviedrijā arī fani), krietni pārrakstījis komandas rekordu grāmatu - 478 mačos Umeo rindās viņa kontā 593 (316+277) rezultativitātes punkti. Deviņdesmitajos gados bez A. Beļavska nebija iedomājama arī Latvijas izlase. Tās sastāvā uzbrucējs aizvadīja 104 mačus, kuros nopelnīja 95 (47+48) pumktus, kas joprojām ir ceturtais labākais rādītājs izlasē, kā arī 186 soda minūtes. Kopumā profesionālajā hokejā A. Beļavskis aizvadīja turpat 20 sezonas, un būtu aizvadījis vēl vismaz pārīti, ja vien nebūtu nepatīkamais kājas savainojums, kas 2003. gadā pārtrauca piruetes meistara spīdošo karjeru.", "link": "https://www.delfi.lv/sports/news/hokejs/latvijas-izlase-uzvar-aleksandra-belavska-atvadu-maca.d?id=10798938"},
{"title": "Šodien sākas Latvijas hokeja izlases treniņnometne", "category": "Sports", "body": "Šodien, plkst. 17:00 Rīgas Sporta pilī notiks Latvijas hokeja izlases pirmais treniņš, pirms kura firmas „KOHO” pārstāvji dāvinās valstsvienībai hokeja inventāru. Ar šo treniņu sākas izlases gatavošanās Pasaules čempionātam Austrijā. Kā jau ierasts izlase ledus treniņus aizvadīs Rīgas Sporta pilī, bet fiziskās sagatavotības treniņus Apollo fitnesa centrā. Sagatavošanās posmā valstsvienība 13. un 14.aprīlī aizvadīs divas pārbaudes spēles ar Slovākijas izlasi Popradā (Slovākija), 21. un 23. aprīlī Kaufbeurenā un Revensburgā (Vācija) sacentīsies ar Vācijas hokejistiem, bet 25. aprīlī Rīgas Sporta pilī tiksies ar pēdējo divu gadu pasaules čempioniem Kanādas izlasi, informē Latvijas hokeja federācija.  Artūrs Irbe, Edgars Masaļskis, Sergejs Naumovs, Dmitrijs Žabotinskis un Mārtiņš Raitums;   Kārlis Skrastiņš, Rodrigo Laviņš, Oļegs Sorokins, Atvars Tribuncovs, Viktors Ignatjevs, Arvīds Reķis, Agris Saviels, Igors Bondarevs, Vents Feldmanis, Aleksandrs Jerofejevs, Guntis Galviņš, Sergejs Durdins un Oskars Bārtulis;   Aigars Cipruss, Grigorijs Panteļejevs, Aleksandrs Ņiživijs, Aleksandrs Semjonovs, Leonīds Tambijevs, Aleksandrs Macijevskis, Herberts Vasiļjevs, Jānis Sprukts, Ģirts Ankipāns, Aleksejs Širokovs, Mārtiņš Cipulis, Miķelis Rēdlihs, Edijs Brahmanis, Juris Ozols, Māris Ziediņš, Armands Bērziņš, Juris Štāls, Mārtiņš Karsums, Lauris Dārziņš un Viktors Bļinovs. Latvijas valstsvienības hokejā ģenerālsponsors ir \"Latvijas Mobilais Telefons\".", "link": "https://www.delfi.lv/sports/news/hokejs/sodien-sakas-latvijas-hokeja-izlases-treninnometne.d?id=10805659"},
{"title": "Žagaram ir jāuzlabo spēle aizsardzībā, akcentē 'Fenerbahce' ģenerālmenedžeris", "category": "Sports", "body": "Latvijas basketbola izlases  saspēles vadītājs  Artūrs Žagars  ir ļoti prasmīgs uzbrukuma spēlētājs, taču viņam jāiegulda nopietns darbs aizsardzības pilnveidošanā, akcentē Turcijas superkluba Stambulas \" Fenerbahce \" ģenerālmenedžeris Derja Janers. Lieliski sevi apliecinājis Pasaules kausa finālturnīrā, Žagars šomēnes vienojās par trīs gadu līgumu ar \"Fenerbahce\". Pirmo šī kontrakta sezonu latvietis gan pavadīs Lietuvā, kur būs Viļņas \"Wolves\" saspēles vadītājs un piedalīsies  ULEB  Eirokausā. \"Esam patīkami satraukti par Žagaru. Saspēles vadītāju tirgus ir ļoti neliels, ir sarežģīti atrast tradicionāli perfektu šīs pozīcijas spēlētāju,\" portāls \"Eurohoops\" citā Janera teikto. \"Žagars ir tuvu tam, lai būtu pilnīgs savā uzbrukuma spēlē, taču viņam ir arī savi vājie punkti. Viņam ir jāpilnveido aizsardzība un jāpierāda sevi šajā aspektā. Tāpat Žagaram traumu dēļ ir bijis problēmas atrast stabilitāti.\" Sagaidāms, ka par šo sezonu Žagars pelnīs 270 000 eiro, no kuriem 180 000 maksās \"Wolves\", bet pārējo - \"Fenerbahce\". Savukārt pēc tam nākamajos divos gados latvietis saņems pa 350 000 eiro. Arturs Zagars will receive 270k in total this year. Of these €90K will be paid by Fenerbahçe and €180 thousand by Wolves BC. He will earn 350k € next year at Fenerbahce. If Fenerbahçe exercises the option and his contract continues for the 3rd year, he will still earn 350K €  pic.twitter.com/jnADMWhjBB September 24, 2023 \"Ir ļoti svarīgi, lai Žagars vēl vienu gadu uzkrāj pieredzi Eirokausā. Viņš būs \"Wolves\" vadošais spēlētājs un spēlēs daudz minūtes,\" uzsvēra \"Fenerbahce\" ģenerālmenedžeris.", "link": "https://www.delfi.lv/sports/news/basketbols/zagaram-ir-jauzlabo-spele-aizsardziba-akcente-fenerbahce-generalmenedzeris.d?id=55976388"},
{"title": "Par LOK jauno prezidentu kļūst Jānis Buks", "category": "Sports", "body": "Otrdien, 11. jūlijā, Rīgā risinās  Latvijas Olimpiskās komitejas  (LOK) ārkārtas Ģenerālā asambleja, kurā par jauno LOK prezidentu ievēklēts Latvijas Volejbola federācijas (LVF) prezidents Jānis Buks. Buks vēlēšanās ieguva LOK biedru vairākumu jau pirmajā kārtā. Par viņu nobalsoja 68 biedri, bet uzvarai vēlēšanās bija nepieciešamas 53 balsis. Pirms balsošanas LOK mandātus saņēma 104 biedri, bet vēlēšanu biļetenus izņēma 103. Balsošanas kastē bija 102 biļeteni, bet derīgi bija 97. Par vēl vienu kandidātu Andri Feldmani balsis atdeva 24 cilvēki, bet piecas balsis saņēma Gunta Vlasenko. Buks pēc ievēlēšanas apņēmies atstāt LVF prezidenta amatu, līdz ar to jaunu prezidentu nāksies vēlēt volejbola sabiedrībai. Buks paliks akciju sabiedrības \"Olainfarm\" padomes priekšsēdētāja amatā, kas viņam netraucēšot LOK darbā. Buks pirms vēlēšanām sacīja, ka šajā amatā plāno būt tikai līdz nākamajām vēlēšanām, kas plānotas 2024. gada martā. Tādējādi LOK prezidenta amatā viņš nostrādās astoņus mēnešus. LOK biedriem ārkārtas sesijā bija arī jāievēlē LOK izpildkomitejas iztrūkstošie 11 locekļi. Uz 11 vakantajām LOK Izpildkomitejas locekļu amata vietām pretendēja 23 kandidāti. Izpildkomitejā tika ievēlēti Latvijas Šaušanas federācijas prezidents, Saeimas deputāts Raimonds Bergmanis (AS), Latvijas Kamaniņu sporta federācijas prezidents Klāvs Vasks, Latvijas Handbola federācijas padomes loceklis Raimonds Lazdiņš, Latvijas Jātnieku federācijas viceprezidents Romāns Mežeckis, Latvijas Hokeja federācijas ģenerālsekretārs Roberts Pļāvējs, Latvijas Vieglatlētikas savienības valdes loceklis Edvīns Krūms, Latvijas Regbija federācijas prezidents Kārlis Vents, Latvijas Kērlinga asociācijas ģenerālsekretārs Artis Zentelis, Latvijas Bobsleja un skeletona federācijas prezidents Ansis Zeltiņš, Latvijas Riteņbraukšanas federācijas ģenerālsekretārs Toms Markss un Latvijas Peldēšanas federācijas (LPF) prezidents Aivars Platonovs. Pēc LOK izpildkomitejas ievēlēšanas Buks par viceprezidentiem izvirzīja Platonovu un līdz šim jau LOK izpildkomitejā darbojošos bijušo Valsts prezidentu, Latvijas Basketbola savienības (LBS) prezidentu Raimondu Vējoni. LOK biedri šo ierosinājumu apstiprināja lielā vienprātībā. Portāls \"Delfi\" piedāvāja LOK Ģenerālās asamblejas ārkārtas sesijas teksta tiešraidi.  Ārkārtas Ģenerālās asamblejas darba kārtībā iekļautas LOK prezidenta vēlēšanas, iztrūkstošo LOK IK locekļu ievēlēšana no LOK biedru – olimpisko sporta veidu federāciju prezidentu vai izpildinstitūciju vadītāju vidus, kā arī trīs LOK viceprezidentu ievēlēšana no LOK IK locekļu vidus pēc LOK prezidenta priekšlikuma un debates. Maija vidū līdzšinējais LOK prezidents  Žoržs Tikmers , kurš nonāca masu mediju uzmanības lokā saistībā ar iespējamu interešu konfliktu, nolēma atstāt amatu, taču LOK Ģenerālās asamblejas ārkārtas sesijā tika nobalsots pret Kārļa Lejnieka atstādināšanu no LOK ģenerālsekretāra amata. Uz prezidenta amatu LOK saņēma Latvijas Airēšanas federācijas prezidentes Guntas Vlasenko, Latvijas Volejbola federācijas prezidenta Jāņa Buka un Latvijas Modernās pieccīņas goda prezidenta Andra Feldmaņa pieteikumus. Buku uz LOK prezidenta amatu izvirzīja piecas olimpiskās federācijas - Latvijas Basketbola savienība, Latvijas Peldēšanas federācija, Latvijas Riteņbraukšanas federācija, Latvijas Sērfošanas un SUP federācija un Latvijas Volejbola federācija. Vlasenko par LOK prezidenta kandidāti pieteica Latvijas Airēšanas federācija, bet Feldmani šim amatam virzīja Latvijas Modernās pieccīņas federācija. Tāpat LOK saņēma arī 23 pieteikumus uz 11 LOK Izpildkomitejas locekļu amata vietām.", "link": "https://www.delfi.lv/sports/news/other_kinds/other/par-lok-jauno-prezidentu-klust-janis-buks.d?id=55740634"},
{"title": "Pēcsvētku spriedze", "category": "Sports", "body": "Vispār jau Jaunā gada pirmā diena sporta nav nekāda brīvdiena. Tikai Ziemassvētkos pat sporta pasākumos iestājas neliela pauze, bet gadu mija tādu sev līdzi nenes. Jau pirmajā 2007. gada nedēļā mūs gaida daudzi interesanti notikumi, taču uzmanību gribētos pievērst četriem no tiem. Jau 3. janvārī Latvijas vīriešu handbola izlase Ulbrokā pirmo 2008. gada Eiropas čempionāta kvalifikācijas spēli pret Gruziju un jau šajā pašā nedēļā – 7. janvārī – tiks izvadīta atbildes spēle Tbilisi. Četri punktu šajās pirmajās divās spēlēs Latvijas izlasei dotu labas cerības izkļūt no grupas (vēl pa divām reizēm jāspēlē ar Bulgāriju un Rumāniju, bet izslēgšanas spēļu kārtā iekļūs divas labākās komandas no grupas) un četrus punktus ir reāli paņemt. Ne tāpēc, ka Gruzijai ir vāja komanda, tā ir pietiekami gudra, savdabīga un jebkuram pretiniekam tāpēc neparocīga komanda, taču vismaz uz pirmo maču Latvijā gruzīnu iebraukšanas vīzu pieteikumā nav tās uzbrukuma līdera Tite Klandadzes un vēl viena komandas līdera Sergo Datukašvili. Vai kāds no viņiem jeb abi būs Tbilisi – to gruzīni neatklāj... Latvijas izlases izredzes līdz ar to palielinās, taču problēmas ar sastāvu ir arī mums – Rīgas Domes kausa izcīņas pēdējā mačā potīti izmežģīja Aleksejs Kuzmins, neliela trauma ir viņa brālim Andrejam, kā arī Mārtiņam Lībergam. Un tomēr – savā laukumā jāuzvar noteikti, bet no Tbilisi jāpārved vismaz punkts. Nebūs slikti. Kaspara Kambalas pārstāvētajam Stambulas klubam 3. janvāra mačs savā laukumā pret Itālijas čempionu būs viena no pēdējām, ja ne pēdējā, iespēja saglabāt cerības uz tikšanu Eirolīgas TOP16 turnīrā. Ieskaitot šo kārtu, komandām grupu turnīra pirmajā posmā vēl atlicis aizvadīt pa 5 spēlēs un kalendārs \"Fenerbahce Ulker\" komandai ir labvēlīgs – trīs no piecām spēlēm savā laukumā (tiesa, tajā skaitā arī ar Maskavas CSKA pēdējā kārtā...). Stambulas kluba rēķinā pašreiz ir tikai 2 uzvaras 9 spēlēs, savukārt \"Benetton\" ar 6 uzvarām var justies puslīdz droši un šis apstāklis var zināmā mērā ietekmēt mača gaitu – proti, viesi \"nemirs\" laukumā, lai uzvarētu par katru cenu, kaut gan viņi noteikti grib tikt grupā pēc iespējas augstāk, lai TOP16 turnīrā dabūtu relatīvi vieglāku konkurentu (ja šajā turnīrā tāds vairs vispār vēl paliks). Piektās vietas īpašniekam Saloniku \"Aris\" šajā grupā ir 4 uzvaras, tā ka uzvaru gūšanu \"Fenerbahce Ulker\", kam turklāt ierindā ir visi labākie spēki, vairs nedrīkst atlikt (pēdējā Turcijas čempionāta spēlē nepiedalījās Mirsads Turkčans, taču trešdien viņš jau būs gatavs iet laukumā). Pirmā sešnieka spēļu ievadā tieši šīs divas jaunā gada pirmajā nedēļā liekas visinteresantākās (BK \"Ventspils\" spēle 5. janvārī Šauļos arī nebūs garlaicīga) – attiecīgi 5. janvārī \"Arēnā Rīga\" un 6. janvārī Kauņas sporta hallē. \"Baroni\" teicami aizvadīja gada nogali, guva svarīgas uzvaras un iekļuva labāko sešniekā, bet, galvenais, komanda rāda labāku sniegumu nekā vēl pirms mēneša vai diviem. Vai \"baroniem\" ir pa spēkam atkārtot ASK panākumu? Grūti pateikt, jo \"Lietuvos rytas\" sastāvā notikušas vairākas pārmaiņas (prom Aivorijs un Emmets, klāt Pakamanis un Rašs, arī Štelmahers pēc traumas jau spēlē un atkal ir teicamā sportiskā formā). Vismaz labai spēlei jābūt. Rīgas ASK viesošanās Kauņā būs īpaša divu iemeslu dēļ. Vispirms (vai varbūt, otrkārt, kam gan nav būtiskas nozīmes) šis būs pirmais mačs BBL čempionātā Ramūnam Butautam Lietuvas izlases galvenā trenera amatā un uzreiz Kauņā pret pašu \"Žalgiri\". Otrkārt, ASK čempionāta pirmajā posmā pārspēja gan \"Lietuvos rytas\", gan BK \"Ventspils\" (divreiz) un tieši tāpēc spēle ar \"Žalgiri\" tiek gaidīta ar pastiprinātu interesei. Turklāt ASK sastāvā atkal ir visi basketbolisti...", "link": "https://www.delfi.lv/sports/news/analysis/pecsvetku-spriedze.d?id=16477292"},
{"title": "Cirkunovs pēc zaudējumu sērijas izslēgts no UFC", "category": "Sports", "body": "Kanādu pārstāvošais Latvijas jauktās cīņas mākslas ( MMA ) cīkstonis Mihails Cirkunovs izslēgts no prestižās  UFC  organizācijas. Par to pirmdien ziņoja \"Twitter\" konts \"UFC Roster Watch\", kas automātiski pārrauga organizācijas cīkstoņu datubāzi. Kopumā pirmdien tika ziņots par 11 sportistiem, kuri izslēgti no UFC, tostarp Cirkunovs. ❌ Fighter removed: Misha Cirkunov October 31, 2022 Cirkunovam pēdējās cīņās nebija klājies labi - četri zaudējumi pēc kārtas. Nesenākais piedzīvots oktobra vidū pussmagā svara kategorijas duelī pret amerikāni Alonzo Menifīldu. Kopumā Cirkunovs bez uzvarām bijis vairāk nekā trīs gadus. Viņš UFC debitēja 2015. gada augustā, turklāt paveica to spoži, uzvarot pirmajās četrās cīņās. Pēc tam deviņos nākamajos dueļos gūti vien divi panākumi. Profesionālajā MMA 35 gadus vecais Cirkunovs piedalījies 24 dueļos, kuros izcīnījis 15 uzvaras, no tām piecas - ar nokautu, bet astoņas - ar sāpju paņēmieniem. Cirkunovs pirms aptuveni 20 gadiem kopā ar vecākiem emigrēja uz Kanādu, kur dzīvo arī pašlaik, tomēr saikni ar Latviju nav zaudējis un, piemēram, par debiju UFC savā tvitera kontā paziņoja latviski.", "link": "https://www.delfi.lv/sports/news/other_kinds/other/cirkunovs-pec-zaudejumu-serijas-izslegts-no-ufc.d?id=54897378"},
{"title": "NHL jaunā sezona atklāta: Bedārds debitē ar piespēli; čempione 'Golden Knight' sāk ar uzvaru", "category": "Sports", "body": "Nacionālās hokeja līgas ( NHL ) 2023. gada drafta pirmais numurs  Konors Bedārds  pasaules spēcīgākajā līgā otrdien debitēja ar rezultatīvu piespēli, bet viņa pārstāvētā Čikāgas \" Blackhawks \" atspēlējās un ar rezultātu 4:2 pārspēja Pitsburgas \" Penguins \". Citā mačā aizvadītās sezonas Stenlija kausa ieguvēja Vegasas \"Golden Knights\" savā laukumā ar 3:1 pieveica Sietlas \"Kraken\". Savā debijas spēlē Bedārds nospēlēja 21:29 minūtes, kuru laikā izdarīja arī piecus metienus pa vārtiem. Viņš rezultatīvu piespēli izpildīja \"Blackhawks\" pirmajā vārtu guvumā, palīdzot Raienam Donato panākt rezultātu 1:2. Bedārds tiek uzskatīts par vienu no spožākajiem hokeja talantiem, un pirms viņa debijas ažiotāža bija pietiekami liela. Jaunais kanādietis laukumā devās jau pirmajā maiņā, un centra iemetienā stājās pretī \"Penguins\" leģendai Sidnijam Krosbijam. Sidney Crosby 🆚 Connor Bedard on the draw to start this one off. pic.twitter.com/4BPboh8jdp October 11, 2023 \"Blackhawks\" šajā mačā atspēlējās no divu vārtu deficīta. Vispirms Braiens Rasts pirmajā periodā guva vārtus \"Penguins\" vienībai, bet spēles vidū Krosbijs panāca rezultātu 2:0. Donato otrajā ceturtdaļā vienus vārtus atspēlēja, bet tad trešajā trešdaļā precīzus metienus izdarīja arī Kouls Gutmans, Džeisons Dikensons un Niks Folinjo. Vēl vienā mačā Tampabejas \"Lighnting\" ar rezultātu 5:3 pārspēja Nešvilas \" Predators \". Vēl pirmajā spēļu dienā čempionvienība Lasvegasas \" Golden Knights \" ar 3:1 uzvarēja Sietlas \" Kraken \". \"Golden Knights\" šajā mačā guva trīs vārtus pēc kārtas. Vispirms Čandlers Stīvensons izpildīja precīzu metienu, bet tad Džonatans Maršeso panāca 2:0. Ivans Barbašovs trešajā trešdaļā panāca trīs vārtu pārsvaru, bet Džareds Makkāns palīdzēja izvairīties no sausā zaudējuma.", "link": "https://www.delfi.lv/sports/news/hokejs/nhl-jauna-sezona-atklata-bedards-debite-ar-piespeli-cempione-golden-knight-sak-ar-uzvaru.d?id=56015366"},
{"title": "Piecu olimpisko čempionu bobslejā vēstule valsts amatpersonām par Daugavas stadiona starta estakādi", "category": "Sports", "body": "Titulētie Latvijas bobslejisti  Jānis Ķipurs ,  Oskars Melbārdis ,  Daumants Dreiškens , Jānis Strenga, Arvis Vilkaste publiskojuši kopīgi sagatavotu vēstuli Valsts prezidentam Egilam Levitam, Ministru prezidentam Krišjānim Kariņam un Izglītības un zinātnes ministrei Ilgai Šuplinskai, kurā uzsver Daugavas stadiona starta estakādes nozīmīgumu rezultātu sasniegšanā. Bobsleja kamanām, ko nereti salīdzina ar F-1 mašīnām, gāzes pedāļa nav, tā vietā ir starta ieskrējiens, kas iedod jaudu visam braucienam. Jau kopš bobsleja sākumiem Latvijā šis mūsu akselerators bijis iespaidīgs. Bet īpašu uzrāvienu tas ieguva pēc 1983. gada, kad, atsevišķās talkās, piedaloties arī visai tālaika bobslejistu paaudzei, \"Daugavas\" stadionā tika uzbūvēta starta estakāde vasaras treniņiem, kura līdz deviņdesmito gadu sākumam darbojās ar mākslīgo ledu. Ne tikai unikālās konstrukcijas kamanas, bet arī lielākie ātrumi starta ieskrējienā, jau 1984. gadā, Sarajevā debitējot olimpiskajās spēlēs, mums ļāva izcīnīt bronzas medaļu un ceturto vietu divniekos, kā arī finišēt sestajiem četriniekos. Šie rezultāti, kā arī fakts, ka mums ir pasaulē pirmā apjumtā starta estakāde ar mākslīgo ledu, raisīja tik plašu interesi, ka 1985. gada vasarā \"Daugavas\" stadiona estakādē izdevās noorganizēt pasaulē pirmās starptautiskās sacensības bobsleja starta sprintā \"Dzintara bobs\", uz kurām ieradās gandrīz visi pasaules elites braucēji. Viņiem mēs parādījām, kur patiesībā sākas padomju jeb viņu izpratnē krievu bobslejs, un lielākā daļa mūsu ārzemju konkurentu pirmo reizi iepazinās ar jēdzieniem Lettland jeb Latvia. Pakāpeniski mēs labojām starta ieskrējiena rekordus gandrīz visās pasaules trasēs. Tagad mums tie pieder vairs tikai Īglsas trasē Austrijā un Kēnigszē – Vācijā. Turklāt paši tos atkārtot vairs nespējam. Bet mēs neesam palikuši slinkāki. Vienkārši trīs gadus Latvija ir vienīgā bobsleja līdervalsts pasaulē, kuras sportisti vasarās nevar trenēties, kā mēs sakām – sausajā - starta estakādē! Bet, kā zināms, viena zaudēta sekundes desmitdaļa startā līdz finišam pārvēršas vismaz divās, ja ne pat trijās. 2000. gadā bobsleja sabiedrība jau pārbūvēja (jo tika atvienotas saldēšanas iekārtas) starta estakādi par saviem līdzekļiem un to sekmīgi izmantoja līdz 2017. gada pavasarim. Tagad, gandrīz tāpat kā pirms nepilniem 40 gadiem, sabiedriskā kārtā cenšamies saremontēt veco \"Daugavas\" estakādi, lai cienīgi sagatavotos vismaz Pekinas olimpiskajām spēlēm, pēc kurām šī vēsturiskā būve tiks nojaukta. Šādā situācijā esam nonākuši pretēji savām vēlmēm, gribai un valsts dotajiem solījumiem. \"Daugavas\" stadiona rekonstrukcijas projekta 2. kārtā, kura jāpabeidz šogad, bija paredzēta jauna, slēgta, mākslīgā ledus starta estakāde bobslejistu, skeletonistu un kamaniņu braucēju vasaras treniņiem. Bet 2018. gada beigās bez diskusijas ar Latvijas Bobsleja un skeletona federāciju, pretēji iepriekš saskaņotajai koncepcijai, šī būve no projekta tika svītrota. Ņemot vērā finanšu trūkumu, mūsu federācija piedāvāja kompromisu, atsakoties no vairāk nekā 800 000 eiro dārgās starta estakādes ar mākslīgo ledu, tās vietā būvējot vismaz divas reizes lētāku sauso starta estakādi, kurā kamanas tiek stumtas pa sliedēm. Arī šādu būvi varētu izmantot gan skeletonisti, gan kamaniņu braucēji. Turklāt vasarā tā būtu ideāla kompleksa treniņu bāze – blakus stadions, vieglatlētikas manēža, smagatlētikas zāle. Savukārt vieglatlēti saviem treniņiem sprintā pret kalnu varētu izmantot mūsu estakādi, kā to jau darījuši iepriekš. Pašu starta ieskrējienu var trenēt arī līdzenā vietā. Bet par rezultātu šajā spurtā vēl svarīgāks ir izejas ātrums, kuru mēra, kad visa ekipāža jau salēkusi kamanās, un bobs bez kādiem papildspēkiem dodas trasē. Tāpēc šādai starta estakādei jābūt gan ar pietiekami garu plakano daļu, gan ar pienācīgu kritumu. Vecajai \"Daugavas\" stadiona starta estakādei ir (drīz jau būs jāsaka – bija) šim nolūkam ideāla konfigurācija jeb ģeometrija. Siguldas mākslīgā ledus starta estakādei ieskrējiena plakne mums ir par īsu, kritums – par lēzenu, lai pilnvērtīgi trenētu šo komponentu. Esam pārliecināti, ka, taupīgi kā labiem saimniekiem īstenojot vairāk kā 50 miljonus dārgo \"Daugavas\" stadiona rekonstrukcijas projektu, iespējams atrast mūsu vajadzībām pieticīgo summu, lai šajā \"Kultūras un sporta kvartālā\" vasarās ar savu starta estakādi paliktu arī bobslejs. Diemžēl visi līdzšinējie Latvijas Bobsleja un Skeletona federācijas aicinājumi atbildīgajām amatpersonām risināt šo patiesībā nelielo, bet mums tik būtisko problēmu palikuši bez pozitīvas atbildes. Tāpēc rakstam šo vēstuli. Vai tiešām sporta veids, kurā sagatavoti pieci olimpiskie čempioni, seši olimpisko bronzas medaļu ieguvēji, četri pasaules čempioni, vairāk nekā desmit Eiropas čempioni, kurā 56 mūsu bobslejisti kopā visaugstākā ranga starptautiskajās sacensībās izcīnījuši 52 zelta, 70 sudraba un 70 bronzas medaļas, pelnījis šādu attieksmi?! Mēs neprasām ķirsi uz tortes, tikai rupjmaizes garoziņu, bez kuras nav iespējams latvieša spēks un ātrums. Mēs gribam tikai atpakaļ to, kas mums tika atņemts. Mēs negribam, ka par \"Daugavas\" stadiona estakādi un bobsleju teiktu – reiz bija. Tad tas būs jāsaka arī par visiem mūsu panākumiem. Ar cieņu, Jānis Ķipurs, Olimpiskais čempions, olimpiskās bronzas medaļas laureāts Oskars Melbārdis, Olimpiskais čempions , divkārtējs olimpiskās bronzas medaļas laureāts Daumants Dreiškens, Olimpiskais čempions, olimpiskās bronzas medaļas laureāts Jānis Strenga, Olimpiskais čempions, olimpiskās bronzas medaļas laureāts Arvis Vilkaste, Olimpiskais čempions", "link": "https://www.delfi.lv/sports/news/analysis/piecu-olimpisko-cempionu-bobsleja-vestule-valsts-amatpersonam-par-daugavas-stadiona-starta-estakadi.d?id=53110853"},
{"title": "Dainis Lemešonoks: 'Troņu mači' par valsts naudu", "category": "Sports", "body": "Vai sabiedrisku organizāciju, kas apsaimnieko valdības piešķirtus līdzekļus, drīkst vadīt \"bērnu sitējs\" un \"valsts apzadzējs\"? Aivars Pilenieks, tagadējais Latvijas Regbija federācijas prezidents, turpina Latvijas sabiedrībai pierādīt: jā, drīkstu un varu – stāviet jūs visi pie ratiem! (Šis, protams, nav citāts, tikai viedokļraksta autoru hiperbola.) Uzskatām, ka ar šādas pašpārliecinātības cēloņiem ir lietderīgi iepazīties arī tai sabiedrības daļai, kurai pilnībā neinteresē regbijs vai jebkāds sacensību sports. Jo par mūsu nodokļu naudu* šīs spēles attīstība (varbūt arī citu?) tiek veikli aizstāta ar varas cīņu spēlītēm un \"savējo tusiņu\". ***  LRF vadītājs Pilenieks 2018.gada septembrī Ungārijā, Eiropas regbija-7 čempionātā U-18 komandām, pēc mača vismaz divreiz  iesita pa seju  Latvijas jauniešu izlases spēlētājam. Vispirms kauslis to noliedza, pēc tam neveikli taisnojās, ka gribējis puisi motivēt sportiskai cīņai. Vēl vairāk – no Pilenieka juceklīgajiem, bet paštaisniem paziņojumiem (\"Puisis no cita kluba, varbūt citādi pieradis, audzināts\" –  Latvijas Avīze, 27.09.2018 ) varēja saprast, ka \"paša\" klubā roku palaišana tiek uzskatīta par normu. Mediji plaši aprakstīja šo cūcību. Toreizējais izglītības un zinātnes ministrs (kura politiskā pārziņā atrodas sports)  Kārlis Šadurskis   pieprasīja viņam atkāpties . Pilenieks prasību noraidīja kā politizēti čomisku, piesaucot ministra neslēpto draudzību ar iepriekšējo LRF prezidentu. Sporta vadība solījās skandālu izvērtēt, bet latviskā liekulībā to, neraugoties uz pierādījumiem, \"atzina par nebijušu\".  Pilenieka vadītajai LRF tiek prasīts atmaksāt  Izglītības un zinātnes ministrijai  nepilnus 16 000 eiro. Šī nauda ir atzīta par nepamatoti izlietotiem valsts budžeta līdzekļiem.  IZM  Sporta departamenta vadītājs Edgars Severs   žurnālistam  izteicās (D+)  – viņš neatceras gadījumus, kad kāda no komandu sporta spēļu federācijām līdzekļus izlietotu neatbilstoši mērķim un tai nāktos atmaksāt valstij tik lielu summu. *** Protams, iedziļinoties skandalozajā incidentā ar nodokļu maksātāju 16 tūkstošiem, neattaisnotie tēriņi atklājas nevis kā apzināta ļaunprātība, bet gan kā pašpārliecināta nemākulība. (Dīvaini, jo \"privātajā dzīvē\" LRF vadītājs ir uzņēmējs.) Tieši tas, mūsuprāt, šķiet pat grūtāk sagremojams: J#ziņ mīļo, kādiem vieglprāšiem IZM uztic no tautas iekasēto naudu! Viens no Pilenieka oponentiem mums   apgalvoja, ka lielmanīgo LRF prezidentu \"zem sitiena\" apzināti nolicis liekulīgs sabiedrotais: tagadējā federācijas vadība esot hrestomātiska \"zirnekļu burka\". (Tika stāstīta arī versija, ka LRF nepamatoti izlietotās naudas summa sākotnēji bijusi 30 tūkstošus liela, taču ar pašu IZM SD darbinieku sūrām pūlēm to esot izdevies samazināt gandrīz divtik. Departamenta direktors Severs nevēlējās mums ieviest skaidrību par šādu runu izcelsmi.) *** Vīri, sievas un jaunieši, kuri lokomotīves apņēmībā skrien virsū pretiniekam, lai dabūtu to gar zemi fiziski un morāli, šķiet, gluži neizbēgami ienes šo cīņu kaislības arī viņus (it kā) apvienojošā organizācijā. Te vārās spēcīgas emocijas un virst liels savstarpējais naids. Apvaicājām dažus, mūsuprāt, tiešām vērā ņemamu Latvijas regbija klubu –  ,  ,  ,  , SK   – vadību, kā arī dažus citus šīs cunftes pārstāvjus par federācijas finanšu skandalozo \"aktualitāti\". Vaicājām, vai viņi atbalsta reputācijā tik kolorītā Pilenieka palikšanu LRF vadībā. Citu – skarbu vai izvairīgu atbilžu – starpā saņēmām melnas ironijas piesātinātu viedokli, kura autors atļāva sevi citēt. \"  Vilmārs Sokolovs**\" *** Pilenieka kritiķi, pārmetot LRF tagadējai vadībai nekompetenci finanšu un valsts atbalsta lietās, piesauc arī 130 tūkstošus eiro, kas bija paredzēti Latvijas regbija izlašu spēlēm. Protams, COVID-19 dēļ tās nenotika, nauda tika atmaksāta valstij, to novirzīja citu sporta veidu atbalstam. Oponenti ir pārliecināti: vienojoties ar IZM, vismaz daļu summas varēja ieguldīt regbija infrastruktūras attīstībā – piemēram, Latvijas izlašu bāzes centra izveidošanai. Taču šis varētu būt Pilenieka pretinieku sapņains pieļāvums. Taču tas, ka LRF prezidentam mēdz būt problēmas ar finansēm, regbija cunftē bija jau zināms pirms vairākiem gadiem, kad viņš izraisīja  \"sasalumu\" Lietuvas un Latvijas sportistu sadarbībā . Spilgtās atmiņas gan netraucēja LRF biedriem 2018.gadā Pileniekam dāvāt savu uzticību. Visticamāk, arī tagad vairākuma viedoklis nesašķobīsies. It īpaši, ja federācijas kongress, sākotnēji paredzēts 10.maijā, ir pēkšņi pārnests uz šo piektdienu – noteikti samulsinot prezidenta ļoti sīvos, bet ne pārāk daudzos oponentus. Pilenieku maz satrauc, ka ar nopietniem pārmetumiem  pret viņu atklāti vēršas  Latvijas (iespējams) spēcīgākais regbija klubs. Tā vadība šo amatpersonu pat atsakās atzīt par likumīgi ievēlētu. Taču mums rādās, ka drīzāk pats klubs – vai citi oponenti, kuri \"sprēgās\" pret LRF vairākumu – riskē palikt bez oficiālas piederības Latvijas regbija saimei. LRF ir 28 klubi-biedri. Kā jau ir publiski skaidrots, Latvijas pieaugušo vīriešu čempionātā spēlē piecas komandas (nu jau saka \"trīs ar pusi\"), ir vēl divi sieviešu klubi, \"pāris\" bērnu un jauniešu regbija klubu. Vairumam klubu nav dalības mačos, taču balsstiesības ir. Pilenieka oponenti tādus lamā par \"čaulas klubiem\", un daža LRF funkcionāra rīcībā esot pat trīs vai četri šādi kongresa mandāti. Tā šķiet parafrāze par britu politikas XIX gadsimta absurdu – \" sapuvušajiem miestiem \". Šāda varas konstrukcija – federācijas \"čaulas\" klubu delegātu pārsvars pār reālu klubu pārstāvjiem – sola Latvijas regbija attīstību \"uz papīra\", tīri birokrātisku un virtuālu, taču nodokļu maksātāju naudu patērējošu. *** LRF kaislību versmē idejas dramatiskiem sižetiem idejas varētu pasmelties pat virsrakstā apspēlētā HBO dižseriāla scenāristi. Turklāt, kā mums rādās, tieši šajās intrigās Pilenieks jūtas kā zivs ūdenī, veiksmīgi spēlējot uz federācijas biedru savstarpējām pretrunām. No mūsu saziņas varam secināt: arī lielie klubi, lai kā varbūt tiem riebtos iet čaumalnieku pavadā, būs gatavi sakost zobus un izlikties, ka viss ir kārtībā, ka \"citu kandidatūru jau nav\". Savstarpējās sāncensības diktētais naids pret livoniešiem kā \"bagātiem izlecējiem\" un \"vešas publiskiem mazgātājiem\" šķiet daudzkārt dedzīgāks. *** Mēs nekādas amerikas te neatklājam. Sporta žurnālisti par to ir plaši izrakstījušies – šķiet, viņi jau ir pārpārēm atēdušies vispārējo vienaldzību un jūtas \"samirkuši, čurājot pret vēju\". Esam pārliecināti, ka Latvijas sporta dzīves politiskie (Saeima un MK), administratīvie (IZM) un sabiedriskie (LOK, citu sporta organizāciju) vadītāji ir lietas kursā par LRF (varbūt arī citu apvienību?) \"pārčaumalošanos\". Taču izliekas to neredzam – tātad tīšām atbalsta nodokļu maksātāju naudas dāvāšanu sporta funkcionāru \"saviesīgai dzīvei\". Tas spiež izdarīt secinājumu: aiz demonstratīvās vienaldzības par Pilenieka atbildībā neattaisnoti šķērdētiem tūkstošiem varētu slēpties vēlme neredzēt daudz lielākus pārkāpumus. LRF varētu izrādīties \"rasas piliens\", kurā atspoguļojas visam Latvijas sportam raksturīgas kaites. *** Cēlonis tam, ka funkcionāru intrigas var kļūt svarīgākas par sportisko rezultātu, mūsuprāt, ir banāls un vienlaikus dziļi ideoloģisks: atteikšanās no privātās iniciatīvas. Valdība (Māra Kučinska kabinets, finanšu ministre  Dana Reizniece-Ozola ) savu fiskālo apsvērumu dēļ  no 2018.gada aizstāja  sponsorus un mecenātus ar budžeta naudu. Tāpēc mēs riskējam, ka formālisms un birokrātisms, \"naudas apgūšana\" kļūst par noteicošo federāciju darbā, pašam sportam paliekot otršķirīgam, varbūt pat traucējošam \"apguvei\". Privāti atbalstītāji prasītu uzrādīt reālus rezultātus, reālu izaugsmi – nevis tikai pareizi sakārtotas atskaites un protokolus. Taču šādam sporta dzīves modelim – tāpat kā valdības atbalstam privātiem masu medijiem – ir jābalsta un jāsargā \"jaunās politikas\" galvenais iekarojums: partiju finansēšana no valsts budžeta. Lai ar mūsu naudu uzturētu sabrukušu, ķildu saēstu valdības partiju, tiek pieciesta kašķa pārņemta \"kartonfederācija\". Viss koalīcijas stabilitātes vārdā! ------------------ ------------------- * Publiskotais LRF – amatiersporta organizācijas –  2019.gada pārskats  uzrāda saņemtās valsts dotācijas 174 545 eiro apjomā. ** Sokolova tikpat ironisks sevis raksturojums: \" \"", "link": "https://www.delfi.lv/sports/news/analysis/dainis-lemesonoks-tronu-maci-par-valsts-naudu.d?id=53150257"},
{"title": "Aivars Platonovs: Ko epidemiologi nezina jeb cik bīstami ir sportot kontrolētā vidē?", "category": "Sports", "body": "Dienā, kad rakstu šīs rindas, ir aizvadīta 2021.gada 121. diena. Ir Darba svētki (1. maijs), taču svētku sajūta, visticamāk, ir reti kuram sporta nozarē iesaistītajam. Sporta objekti plašākam sabiedrības lokam joprojām ir slēgti un sportot gribētājiem jāturpina \"priecāties\" par tiesībām sportot brīvā dabā. Šajos četros mēnešos  Veselības ministrija  nav \"atradusi\" prasītos pierādījumus, ka \"sporta nozare var nodrošināt drošu nodarbību norisi\" un visai stingri ir ievērojusi savu pozīciju: pandēmijas laikā sabiedrībai sports nav svarīgs un esošajos apstākļos – bīstams. Konkrētie argumenti gan tiek nostiprināti ar vispārējām frāzēm, proti, bez jebkādas detalizētākas analīzes, aktuāliem datiem un pierādījumiem. Tieši tas pats notiek ar sporta nozares paustajiem argumentiem un piedāvātajiem risinājumiem. Precīzāk – nekas nenotiek. Visi argumenti un ierosinājumi tiek ļoti veiksmīgi ignorēti. Bet, vai tam ir pamats? Ņemot vērā, ka sporta bāzes jau četrus mēnešus ir pieejamas tikai izlašu sportistiem, lēmumu pieņēmējiem bija un joprojām ir iespēja veikt metodoloģiski precīzu, zinātniski korektu situācijas monitoringu, pārliecināties par pastāvošajiem riskiem un labākajiem risinājumiem to mazināšanai/novēršanai, bet iegūto pieredzi – pārnest uz treniņu procesa organizēšanu ārpus izlašu grupās (visvienkāršāk sākt ar profesionālās ievirzes sportā grupām un interešu izglītības grupām). Taču tas nevienu neinteresē. Diemžēl dienās, kad kaimiņvalstī iedzīvotāji var atgriezties pie sportošanas telpās, mūsu zemītē jebkuru optimismu nomāc atkal pieaugošie saslimstības rādītāji – skaidrs, ka šādos apstākļos sporta nozarei nav cerību uz jebkādiem atvieglojumiem. Šādu cerību nebija arī tad, kad saslimstības skaitļi bija zemāki nekā Igaunijā, pieņemot lēmumu par sporta iestāžu durvju atvēršanu. Šādu cerību latviešiem nav pat neskatoties uz to, ka vīrusa izplatībai nav un nekad nav bijusi tieša korelācija ar sporta nozarei noteiktajiem ierobežojumiem. Arī tas nevienu neinteresē. Un tomēr, Darba svētkiem par godu, piedāvāju izvērtēt vai un cik daudz vīrusam ir izdevies ielauzties peldētāju aprindās un vai patiešām nav iespējams īstenot preventīvos pasākumus, lai nodrošinātu pietiekami drošas sportošanas iespējas peldbaseinos (telpās) arī personām ārpus nacionālajām izlasēm, kā to nenogurdinoši uzsver Veselības ministrijas pārstāvji. Piedāvāju ieskatīties datos par Covid-19 infekcijas izplatību Latvijas  Peldēšanas  federācijas (LPF) organizētajos izlašu treniņos un sacensībās, un labprāt padalīšos ar tiem plašākai publikai, (naivā) cerībā, ka arī epidemiologi un Covid-19 ierobežošanas stratēģiskās vadības grupa agrāk vai vēlāk spēs ieklausīties datos un vērtēt katru nozari objektīvi nevis pēc vienas mērauklas. Ievērojot Ministru kabineta noteikumus un tajos iekļautos izņēmumus, LPF jau no pirmās peldbaseinu slēgšanas dienas (2020.gada 21.decembra) ir nodrošinājusi treniņu iespējas Latvijas izlašu sastāvos iekļautajiem sportistiem. No sākuma šīs iespējas bija pieaugušo izlašu sportistiem, bet vēlāk arī pārējo vecuma grupu sportistiem. Tādas pašas iespējas ir meklējušas arī citas atzītās sporta federācijas, kuras tiešā vai pastarpinātā veidā ir saistītas ar peldēšanu (arī tādas, kuru sportisti peldēšanu izmanto tikai vispārējās fiziskās sagatavotības vai rehabilitācijas nolūkos). Uz šo dienu LPF izlašu sastāvos iekļautie sportisti, ievērojot LPF izstrādāto Covid-19 risku novēršanas protokolu, trenējas vairākās pašvaldībās (par to nenoliedzami jāsaka liels paldies šo pašvaldību vadītājiem). LPF izstrādātais protokols cita starpā nosaka pienākumu visiem izlašu sastāvos iekļautajiem sportistiem un treneriem nekavējoties informēt par būtiskām veselības izmaiņām un saslimšanu ar Covid-19. Šāda prasība ļauj LPF \"turēt roku uz pulsa\" un operatīvi analizēt situāciju sporta veidā. Nav šaubu, ka draudzīgajās pašvaldībās peldbaseinu apmeklē arī citu federāciju izlašu dalībnieki, par ko man nav precīzas informācijas, taču manā rīcībā ir pilnīgi droši un precīzi dati par izlašu un tajos iesaistīto sportistu skaitu, treniņu apjomu un Covid-19 vīrusa izplatību vienā no šīm sporta bāzēm. Un tieši to arī piedāvāju apskatīt. Minētajā sporta bāzē kopš janvāra sākuma trenējas 7 dažādu federāciju sportisti – kopumā 120 personas. Tāpat sporta bāzē ir notikušas divas starptautiska mēroga sacensības jeb FINA atzītas Vasaras Olimpisko spēļu kvalifikācijas sacensības, katrā no tām pulcējot vairāk kā 250 sportistu, bet - par visu pēc kārtas. 120 dienu laikā konkrētās sporta bāzes peldbaseinā teju katru dienu treniņus ir apmeklējuši 120 sportisti un 28 treneri no 7 dažādām federācijām. Katra treniņa ilgums sasniedz 60-90 minūtes. Summējot visu sportistu baseinā pavadītās kontaktstundas, sanāk vairāk kā 4600 stundu jeb 276 tūkstošus minūšu. Protams, treniņi tika organizēti, ievērojot LPF Covid-19 protokolu, kurš nosaka, ka uz vienu izlases sportistu treniņā jāatvēl ne mazāk par 25m  ūdens virsmas platības. Praksē tas nozīmē, ka vienlaicīgi baseinā atradās no 4 - 32 cilvēkiem. Statistiski skatoties, redzams, ka aptuveni 10% sportistu treniņu laikā nav tikušies ar vairāk kā 8 citiem sportistiem, 60% gadījumu sportistu grupas izmērs nepārsniedz 16 cilvēku, bet pārējie 30% sportistu treniņu aizvadīja vienlaicīgi ar vēl vismaz 15 citiem sportistiem. Aizvadītajos četros mēnešos starp šiem 120 sportistiem tika konstatēti 2 atsevišķi saslimšanas ar Covid-19 gadījumi, kā arī viens gadījums starp treneriem. Pirmais gadījums bija janvāra nogalē – sportists pēc paša teiktā ar pasaulē populārāko vīrusu inficējās, visticamāk, no ģimenes locekļiem. LPF sākotnēji kā kontaktpersonas identificēja 13 sportistus un trenerus, kas vienlaicīgi ar saslimušo personu aizvadīja treniņus 48 laikā pirms saslimšanas simptomu parādīšanās. Pēc sazināšanās ar Slimību profilakses un kontroles centru, kontaktpersonu loks tika sašaurināts līdz vienai personai, kura vienlaicīgi ar saslimušo atradās ģērbtuvēs.  SPKC  norādes liecina, ka personas, kas vienlaicīgi ar inficēto atradās peldbaseinā (peldēja), netiek uzskatītas par apdraudētām. Sportists slimību pārcieta samērā viegli un jau pavisam drīz ar ārsta atļauju atgriezās treniņos. Nedz identificētajai kontaktpersonai, nedz arī pārējiem sportistiem un treneriem, kas trenējās kopā ar saslimušo, nekādi Covid-19 simptomi neparādījās un veikto analīžu rezultāti bija negatīvi. Tātad – vīrusa pārnese nenotika. Februāra vidū mēs saņēmām ziņu, ka pēc saslimstības simptomu parādīšanās pozitīvs Covid-19 analīžu rezultāts izrādījās vienam trenerim. Jau atkal – identificējām vairākas kontaktpersonas, noteicām tām sekot līdzi savam veselības stāvoklim un pēc inkubācijas perioda veikt Covid-19 analīzes. Arī treneris savu cīņu ar Covid-19 veica ļoti sekmīgi un pēc salīdzinoši neilga pārtraukuma atgriezās pie darba. Arī šoreiz vīrusa pārnese starp kontaktpersonām netika konstatēta – sportistiem veikto analīžu rezultāti bija negatīvi. Trešais saslimstības gadījums tika konstatēts aprīļa vidū. Veiktās analīzes apliecināja, ka pašsajūtas pasliktināšanās ir saistīta ar Covid-19 infekciju. Šoreiz, ņemot vērā, ka konkrētā treniņgrupa kopā ne tikai peldēja, bet arī apmeklēja trenažieru zāli, kontaktpersonas statuss tika noteikts vēl 3 sportistiem un 1 trenerim. Par laimi, arī šoreiz vīrusa pārnese netika konstatēta – visu komandas biedru nodotās analīzes bija negatīvas. Tāpat kā iepriekšējos gadījumos, sportists slimību pārslimoja viegli un bez būtiskiem sarežģījumiem. Tātad 4 mēnešu laikā starp teju 150 dažādu izlašu sportistiem un treneriem, kas trenējušies vienā sporta bāzē, konstatēti 3 saslimstības gadījumi. Statistiski - 2%. Taču daudz būtiskāks ir kāds cits secinājums – nevienā no konstatētajiem gadījumiem nav notikusi vīrusa pārnese starp komandas biedriem. Iespējams, kāds nosprauslāsies – paveicās. Varbūt. Bet tad šim veiksmes faktoram bija absolūtu jāsabrūk pie daudz lielāka kontaktu skaita, kas tika reģistrēts sportistiem piedaloties starptautiskās sacensībās. Paralēli jau aprakstītajiem treniņiem, aizvadītajos četros mēnešos LPF izlašu sastāvos iekļautie sportisti piedalījās divās Latvijā rīkotās starptautiskās sacensībās, kā arī devās uz sacensībām ārpus Latvijas, lai piedalītos Baltijas valstu čempionātā. Pirmajās sacensībās, kas notika februāra nogalē, kopumā tika akreditēti 269 dalībnieki, t.s. 175 sportisti. Otrajās sacensībās, kas notika aprīļa sākumā, akreditēto dalībnieku skaits bija ļoti līdzīgs – 188 sportisti un 76 akreditētas personas ar citu statusu (treneri, komandu pārstāvji, tiesneši, organizatori). Atbilstoši LPF izstrādātajam drošības protokolam, visām akreditētajām personām bija jānodod Covid-19 analīzes (izņemot personām, kas pēdējo 90 dienu laikā bija pārslimojuši Covid-19 un varēja uzrādīt atbilstošu ārsta izziņu). Šo analīžu nodošana tika organizēta centralizēti un notika sacensību norises vietā. Ķeramies klāt rezultātiem. Pirmajās sacensībās tika nodotas 266 analīzes (trīs personas jau iepriekš bija pārslimojušas Covid-19). Nākamajā rītā tika saņemti 265 rezultāti ar ierakstu  SARS , bet vienā gadījumā analīžu rezultāti izrādījās pozitīvi. Saslimstība ar Covid-19 tika konstatēta vienam Igaunijas sportistam, kurš attiecīgi tika izolēts (kopā ar vēl vienu kontaktpersonu) un sacensībās nedrīkstēja piedalīties. Interesanti, ka atgriežoties mājās, sportists veica atkārtotu Covid-19 testu un tas bija negatīvs. Visi pārējie sportisti, treneri un sacensību organizēšanā iesaistītie dalībnieki sacensībās piedalījās. 264 sacensību dalībnieki vienā telpā pavadīja aptuveni 2-3 stundas rīta sesijā un 2 stundas vakara sesijā. Un tā trīs dienas pēc kārtas. Pēc sacensībām LPF nesaņēma nevienu ziņu, ka kāds no sportistiem vai cita persona būtu inficējusies ar Covid-19. Visi Latvijas izlašu sastāvos iekļautie sportisti turpināja treniņus. Pēc astoņām dienām LPF veica atkārotas Covid-19 analīzes trešdaļai no šajās sacensībās startējošajiem Latvijas izlašu sportistiem – arī šoreiz visi 32 sportistiem veiktie testi bija negatīvi. Negatīvi bija arī treneru nodoto analīžu rezultāti. Šie sportisti un treneri devās uz Lietuvu, kur kopā ar vēl 175 sportistiem no Igaunijas un Lietuvas piedalījās Baltijas valstu čempionātā. Pēc atgriešanās mājās visa delegācija bija sveika un vesela. Nākamie testi tika veikti pēc 28 dienām – pirms otrajām šajā pašā sporta bāzē notiekošajām starptautiskajām sacensībām. Šoreiz sacensībās piedalījās tikai Latvijas un Igaunijas komandas. Kopā dalībai tika reģistrētas 264 personas, no kurām uz sacensībām ieradās 260. Dienu pirms sacensību sākuma tika nodrošināta centralizēta analīžu nodošana – kopumā tika pārbaudītas 240 personas un visi 240 rezultāti bija negatīvi. Pārējās 20 personas testu neveica, jo bija pārslimojušas Covid-19. Interesanti, ka, salīdzinājumā ar iepriekšējo reizi, bija pieaudzis Covid-19 pārslimojušo personu skaits. Igaunijas delegācijā pēdējo 90 dienu laikā ar Covid-19 bija inficējušies 13% dalībnieku. Ievērojami mazāks vīrusu pārslimojušo īpatsvars bija Latvijas delegācijā – nepilni 3%. Arī pēc šīm sacensībām nevienam no Latvijas delegācijas vai organizatoru komandas nav parādījušies Covid-19 simptomi (izņemot jau iepriekš aprakstīto gadījumu par 1 saslimušo sportistu, kas tika konstatēts 10 dienas pēc sacensībām). Pirmkārt, neviens nav pasargāts no saslimšanas ar Covid-19. Saslimt var ikviens un visdažādākajās vietās. To nevar noliegt un reti kura saprātīga būtne to darīs. Tieši tāpat nevar noliegt to, ka, ievērojot atbilstoši izstrādātus piesardzības pasākumus jeb Covid-19 protokolu, arī slēgtās sporta bāzēs (precīzāk – sporta veidā) vīrusa izplatības riski ir visnotaļ minimāli. To apliecina fakts, ka nevienā no aprakstītajiem saslimstības gadījumiem nav konstatēta vīrusa pārnese starp treniņgrupas partneriem, lai gan ir bijis samērā tiešs kontakts. Peldbaseinus var uzskatīt par samērā drošu vidi, jo saslimstības gadījumi nav identificēti arī sacensību laikā, kad vienlaikus sporta kompleksā ilgstoši atradās vairāk kā 250 personas. Iespējams, šādi rezultāti ir saistīti ar hlora izmantošanu publiskas lietošanas peldbaseinos. Iespējams, ar Pētera Apiņa apgalvojumu, ka  \"nevis maskas vai attālums nosaka infekcijas pārnesi, bet vīrusu blīvums uz gaisa kubikmetru un telpas ventilācija. Praktiski nav iespējams vīrusu pārnest sporta zālē, kurā ir augsti griesti un laba ventilācija\". Bet pats svarīgākais secinājums ir tāds, ka šis treniņu un sacensību process četru mēnešu garumā, kā arī iegūtie monitoringa (testēšanas) rezultāti skaidri un pārliecinoši pierāda, ka ir iespējams organizēt un vadīt epidemioloģiski drošu treniņu procesu telpās, t.s. ļaujot izmantot ģērbtuves un dušas, nelielām grupām. Latvijā vairums publiskas lietošanas peldbaseinu ir ar 4-6 peldceliņiem, kas nozīmē, ka, atvēlot 25m  uz personu, vienlaicīgi baseinos varētu trenēties 8-12 sportistu. Šādām grupām ir iespējams vairāk kā droši nodrošināt distances ievērošanu gan ģērbtuvēs, gan dušās (jāatceras, ka katrā peldbaseinā ir vismaz divas nodalītas telpas – sievietēm un vīriešiem). Tas, ka sporta skolu audzēkņi joprojām nedrīkst apmeklēt peldbaseinu vai citas sporta bāzes, absolūti nav saistīts ar epidemioloģiskās drošības riskiem vai nespēju tos vadīt. Iemesls drīzāk ir darba (ne)tikums un izpratne par to, vai un kā ir risināmas konkrētas problēmas. Diemžēl joprojām redzams, ka par labāko risinājumu tiek atzīts nedarīt neko. Tikmēr Latvijā dzīvojošajiem peldēt gribētājiem jau atkal jākrāmē somas un jādodas uz kaimiņvalstīm - tur peldēt ir drošāk.", "link": "https://www.delfi.lv/sports/news/analysis/aivars-platonovs-ko-epidemiologi-nezina-jeb-cik-bistami-ir-sportot-kontroleta-vide.d?id=53183227"},
{"title": "Sezonas priekšvakarā Bļugers savainojuma dēļ atstāj 'Canucks' treniņu", "category": "Sports", "body": "Latviešu uzbrucējs  Teodors Bļugers  svētdien traumas dēļ nenoslēdza Nacionālās hokeja līgas ( NHL ) komandas Vankūveras \" Canucks \" treniņu. Kā ziņo medijs \"The Vancouver Sun\", Latvijas uzbrucēja trauma netiek raksturota kā nopietna, un \"Canucks\" galvenais treneris Riks Točets šādu lēmumu pieņēmis piesardzības nolūkos. Diskomfortu hokejists jūtot jau kopš piektdienas, kad noslēdzošajā pārbaudes mačā  pret Kalgari \"Flames\" guva vārtus . \"Bļugers gribēja aizvadīt pilnu treniņu, taču pats viņam liku doties uz ģērbtuvēm,\" teica Točets, kurš latvieša savainojumu raksturoja kā sasitumu. Jaunās NHL sezonas pirmo maču Vankūvera, kuras sistēmā ir arī vārtsargs  Artūrs Šilovs , aizvadīs naktī uz ceturtdienu, kad uzņems Edmontonas \"Oilers\". Bļugers pagājušajā sezonā kopā ar Vegasas \"Golden Knights\" izcīnīja Stenlija kausu, bet vasarā vienojās par viena gada līgumu ar \"Canucks\". Vankūvera svētdien no Toronto \"Maple Leafs\" iemainīja 28 gadus veco Semu Lafertiju, kurš var spēlēt gan centra, gan malējā uzbrucēja pozīcijās. Viņš Pitsburgas \"Penguins\" sistēmā ir spēlējis kopā arī ar Bļugeru, taču nu šobrīd atkal var būt konkurenti. NHL karjeras 210 mačos viņš guvis 59 (23+36) punktus.", "link": "https://www.delfi.lv/sports/news/hokejs/sezonas-prieksvakara-blugers-savainojuma-del-atstaj-canucks-treninu.d?id=56009468"},
{"title": "Ostapenko Seulā sensacionāli zaudē ranga 569. vietā esošai tenisistei", "category": "Sports", "body": "Latvijas tenisiste  Jeļena Ostapenko  ( WTA  13.) otrdien Seulas \"WTA 250\" sērijas turnīra pirmajā kārtā sensacionāli ar rezultātu 6-3, 1-6, 6-7 (4:7) zaudēja Davonai Bakai (WTA 569.) no Dienvidkorejas. Ostapenko Seulas turnīrā bija izlikta ar otro numuru, bet Baka saņēma īpašo ielūgumu dalībai šajā turnīrā. Divu stundu un 15 minūšu ilgā cīņā Ostapenko piedzīvoja vienu no savas karjeras negaidītākajiem zaudējumiem. Spēles sākumā Ostapenko divas reizes pēc kārtas lauza Bakas servi un izvirzījās vadībā ar 4:0, tomēr geimi ritēja pietiekami līdzīgā cīņā. Korejiete vienu breiku atspēlēja, tomēr mača favorīte pirmo setu uzvarēja. Savukārt otrajā setā Ostapenko bija grūtības ar pretinieces aizsardzības uzlaušanu, un viņa nonāca iedzinējos ar 0-3. Brīdi vēlāk viņa vēlreiz nenosargāja savu servi, deficītam pieaugot līdz 1-5. Pēdējā geimā viņas bija ļoti sašutusi par spēles gaitu un vairs īsti necīnījās. Baka turpināja spēlēs ļoti kvalitatīvu tenisu. Trešā seta ievadā viņa lauza Ostapenko servi, tomēr Ostapenko atspēlējās. Arī turpinājumā abas tenisistes apmainījās ar breikiem, bet tad Ostapenko šķietami sakārtoja savu spēli un panāca 5-2. Taču viņas izrāviens tika apturēts, un korejiete atbildēja ar savu veiksmīgo sniegumu. Viņa panāca taibreiku, kurā turpināja provocēt Ostapenko uz kļūdām. Tas arī nostrādāja, un viena no favorītēm tika izslēgta no turnīra. Ostapenko un Bakas spēles statistika Portāls \"Delfi\" piedāvāja mača teksta tiešraidi, kurā var lasīt detalizētu notikumu aprakstu.", "link": "https://www.delfi.lv/sports/news/other_kinds/teniss/ostapenko-seula-sensacionali-zaude-ranga-569-vieta-esosai-tenisistei.d?id=56012614"},
{"title": "Timma atgriežas klasiskajā basketbolā un pievienojas Turcijas klubam", "category": "Sports", "body": "Latvijas basketbolists  Jānis Timma  noslēdzis līgumu ar Turcijas spēcīgākās līgas klubu Stambulas \"Daruššafaka Lassa\", atgriežoties klasiskajā klubu basketbolā. Timmas iepriekšējā darba vieta bija ASV, kur viņš spēlēja profesionālajā strītbola līgā \"Big3\". Savukārt Eiropā viņš nebija spēlējis divarpus gadus. Klubs savā paziņojumā norāda, ka Timma spēlē vieglā uzbrucēja pozīcijā un izceļas ar savu atlētiskumu. \"Daruššafaka Lassa\" nākamajā sezonā būs viena no \"VEF Rīga\" pretiniecēm FIBA Čempionu līgas turnīrā. Rīgā Stambulas komanda spēlēs 17. oktobrī. Aizvadītajā vasarā Timma bija viens no Latvijas izlases kandidātiem Pasaules kausa izcīņas finālturnīram, tomēr viņš bija viens no pēdējiem, kurš netika iekļauts sastāvā. Iepriekšējā profesionālās karjeras pieturvieta Timmam klasiskajā basketbolā bija Puertoriko čempionāts, kur viņš četrās spēlēs vidēji 28 minūtēs guvis 9,0 punktus, izcīnījis 2,8 atlēkušās bumbas un atdevis 2,5 rezultatīvas piespēles. 31 gadus vecais Timma lielāko daļu aizvadītās sezonas bija bez kluba, bet novembrī viņš palīdzēja Latvijas izlasei 2023.gada Pasaules kausa kvalifikācijā, divos mačos vidēji 25 minūtēs guva 14 punktus, izcīnīja 5,5 atlēkušās bumbas un atdeva 2,5 rezultatīvas piespēles. Sezonu pirms tam latviešu uzbrucējs pārstāvēja Nacionālās basketbola asociācijas (NBA) G līgas komandu Leiklendas \"Magic\", kuras rindās 20 mačos vidēji 20 minūtēs guva 6,4 punktus, izcīnīja 3,4 atlēkušās bumbas un atdeva 1,5 rezultatīvas piespēles. Pērnvasar Timma spēlēja \"The Basketball Tournament\" (TBT) sacensībās un Maiami Profesionāļu līgā. 2021./2022.gada sezonas pirmajā pusē krāslavietis bija Krievijas kluba Kazaņas \"Unics\" sastāvā, šajā vienībā aizvadot trīs Eirolīgas mačos. Vēl iepriekš viņš nepilnus divus gadus pārstāvēja citu Krievijas komandu Maskavas apgabala \"Himki\". Ārzemēs basketbolists spēlējis arī Pirejas \"Olympiakos\", Sanktpēterburgas \"Zeņit\" un Vitorijas \"Baskonia\" komandās. Savas karjeras laikā Timma pārstāvējis arī Latvijas komandas \"ASK Rīga\", ASK/\"Juniors\", \"Liepājas lauvas\", \"Ventspils\" un \"VEF Rīga\". Basketbolistu 2013.gadā NBA draftā ar kopējo 60.numuru izraudzījās Memfisas \"Grizzlies\". 2015.gadā tiesības uz latvieti šajā līgā ieguva Orlando \"Magic\" klubs.", "link": "https://www.delfi.lv/sports/news/basketbols/timma-atgriezas-klasiskaja-basketbola-un-pievienojas-turcijas-klubam.d?id=55967022"},
{"title": "LOK prezidenta amata tīkotāji – Gunta Vlasenko, Jānis Buks un Andris Feldmanis", "category": "Sports", "body": "Latvijas Olimpiskā komiteja  (LOK) ir saņēmusi trīs pieteikumus uz LOK prezidenta amatu un 23 pieteikumus uz LOK Izpildkomitejas locekļa amatu. Uz LOK prezidenta amatu kandidēs Latvijas Airēšanas federācijas prezidente Gunta Vlasenko, Latvijas Volejbola federācijas prezidents Jānis Buks un Latvijas  Modernās pieccīņas  goda prezidents Andris Feldmanis. Jāni Buku uz LOK prezidenta amatu izvirza piecas olimpiskās federācijas – Latvijas Basketbola federācija, Latvijas Peldēšanas federācija,  Latvijas Riteņbraukšanas federācija , Latvijas Sērfošanas un SUP federācija un  Latvijas Volejbola federācija . Savukārt Guntu Vlasenko par LOK prezidenta kandidāti ir pieteikusi Latvijas Airēšanas federācija, bet Andri Feldmani šim amatam virza Latvijas Modernās pieccīņas federācija. Savukārt uz 11 LOK Izpildkomitejas locekļu vietām sporta veidu federācijas ir izvirzījušas 23 kandidātus. Šobrīd tiek veikta iesniegto dokumentu sākotnējās tehniskās atbilstības pārbaude. Tāpat paredzams, ka atzinumu par pieteikto kandidātu un iesniegto dokumentu atbilstību LOK Statūtu, LOK Vēlēšanu nolikuma un LOK Ģenerālās Asamblejas (ĢA ) 26. maija sesijas lēmuma prasībām sniegs LOK Juridiskā komisija. Balstoties uz minēto atzinumu LOK Izpildkomiteja sagatavos kandidātu sarakstu projektus izskatīšanai LOK Ģenerālajā asamblejā 11. jūlija sesijā, kas pieņems gala lēmumu par kandidātu saraksta apstiprināšanu un nodošanu vēlēšanām (cita starpā pārbaudot arī pieteikto kandidātu klātbūtni sesijā). Šo iemeslu dēļ kandidātu saraksta gala versija var atšķirties no šobrīd sagatavotās. LOK ārkārtas Ģenerālā Asambleja notiks šī gada 11.jūlijā pulksten 11:00 Latvijas Universitātes Zinātņu mājā, Jelgavas iela 3, Rīgā.", "link": "https://www.delfi.lv/sports/news/other_kinds/other/lok-prezidenta-amata-tikotaji-gunta-vlasenko-janis-buks-un-andris-feldmanis.d?id=55655240"},
{"title": "Leģendārais bokseris Ali saņem reiz izcīnītās olimpiskās zelta medaļas dublikātu", "category": "Sports", "body": "Leģendārais bokseris Muhameds Ali otrdien Romā tikšanās laikā ar Itālijas premjerministru Masimo D'Alemu saņēma 1960. gadā izcīnītās olimpiskās zelta medaļas dublikātu reiz nozaudētā oriģināla vietā. \"Tas bija ļoti cēls žests un emocionāls brīdis,\" atzina boksera sieva Lonija, kas pilda arī vīra pārstāves pienākumus, jo Pārkinsona slimības dēļ bijušajam sportistam ir apgrūtinātas runasspējas.  Brīdī, kad Ali izcīnīja olimpisko zelta medaļu, viņs bija 18 gadus vecs, un savā autobiogrāfijā \"Visdižākais\" bokseris rakstīja, ka apbalvojumu viņš ASV iemetis Ohaio upē, kad iesaistījies cīņā ar kādu motociklistu bandu pēc tam, kad kopā ar draugu sportists nav ielaists kādā no Luisvillas restorāniem.  Tiesa, Ali tēvs savulaik norādīja, ka viņa dēls medaļu vienkārši pazaudējis.  Otrdien saņemtā medaļas kopija nav pirmā boksera karjerā - jau 1996.gadā Atlantas Olimpisko spēļu basketbola spēles fināla starpbrīdī tādu pašu relikviju viņam pasniedza Starptautiskās olimpiskās komitejas prezidents Huans Antonio Samarančs.", "link": "https://www.delfi.lv/sports/news/other_kinds/other/legendarais-bokseris-ali-sanem-reiz-izcinitas-olimpiskas-zelta-medalas-dublikatu.d?id=5312"},
{"title": "Latvijas riteņbraucējs Ķiksis Cīrihes \"Grand Prix\" izcīnījis trešo vietu", "category": "Sports", "body": "Latvijas riteņbraucējs Ainārs Ķiksis Cīrihes (Šveice) sešu dienu \"Grand Prix\" sacensībās izcīnījis trešo vietu, BNS otrdien informēja Latvijas Olimpiskajā vienībā (LOV). Par uzvarētāju kļuva jaunzēlandietis Entonijs Pedens, bet otrajā vietā ierindojās Vācijas riteņbraucējs Jenss Fīdlers.", "link": "https://www.delfi.lv/sports/news/other_kinds/other/latvijas-ritenbraucejs-kiksis-cirihes-grand-prix-izcinijis-treso-vietu.d?id=5313"},
{"title": "Briedis turpina 'medīt' Polu un velta viņam repa dziesmu; trakumā iesaistās arī Zauerlands", "category": "Sports", "body": "Latvijas bokseris  Mairis Briedis  turpina mēģinājumus uz cīņu pierunāt interneta slavenību Džeiku Polu, kurš pievērsies boksam, šoreiz viņam veltot repa dziesmu. Briedis pēdējā laikā savus sociālos tīklus izmanto, lai izaicinātu Polu, kurš savas īsās boksera karjeras laikā uzvarējis visās piecās cīņās, tostarp pieveicot bijušo Nacionālās basketbola asociācijas (NBA) spēlētāju Neitu Robinsonu, jauktās cīņas mākslas ( MMA ) sportistu Benu Askrenu. kā arī divreiz uzvarot MMA cīkstoni Taironu Vudliju. Briedis savas kampaņas ietveros  veltīja Polam tetovējumu . Viņš, atsaucoties uz Džeika Pola tetovējumu ar uzrakstu \"karma\", sev uztetovējis briedi, ap kuru uzrakstīts \"Džeika sliktā karma\". Savukārt tagad viņš pievērsies mūzikai, savos sociālajos tīklos publicējot repa dziesmu. \"Neesmu savā komforta zonā, bet tas ir tā vērts. Es atklāju sevi un sniedzos pēc saviem mērķiem,\" rakstīja Briedis. First time I am on the scene not like a boxer. Out of my comfort zone, but that was definetly worth it! Discovering myself and chasing my goals. If no  @jakepaul  at least maybe others will like it😄  @snoopdogg   @eminem   @iamgeegun   @timatiofficial   pic.twitter.com/ovvA2LIlPb January 28, 2022 Visā šajā Džeika Pola trakumā iesaistījies arī Brieža promoteris Kalle Zauerlands, kurš \"Twitter\" profilā \"Kalle & Nisse Sauerland\" atbildēja uz boksa līdzjutēju komentāriem. Viņš rakstīja, ka Pols ir īsts bokseris, kurš viņam atgādina jauna Maika Taisona un Floida Meivezera apvienojumu. Tāpat tika izteikta prognoze, ka Briedim un Polam būtu līdzīgas izredzes uzvarēt savstarpējā cīņā, kā arī norādīts, ka viņš esot starp pieciem labākajiem bokseriem šajā svara kategorijā. \"Twitter\" lietotāji gan pārmet, ka Brieža un Pola cīņa ir tikai mēģinājums tikt pie naudas. Saskaņā ar \" Forbes \" datiem, Džeiks Pols pērn bija otrais pelnošākais jūtūberis, kurš pelnošāko desmitniekā parādījās 2018. gadā ar sadzīvisku izklaidējošu saturu. Tagad Pols ir bokseris, kurš nu \"YouTube\" saturu veido, cīnoties ar  UFC  zvaigznēm. Pola ienākumi pērn – 45 miljoni ASV dolāru. Briedim piederošās Starptautiskās Boksa federācijas ( IBF ) pasaules čempiona jostas obligātais pretendents ir Džejs Opetaja no Austrālijas. Briedis esot gatavs ar Polu cīnīties par savu čempionu jostu.", "link": "https://www.delfi.lv/sports/news/3-puslaiks/briedis-turpina-medit-polu-un-velta-vinam-repa-dziesmu-trakuma-iesaistas-ari-zauerlands.d?id=53997618"},
{"title": "Skandāls regbijā: Latvijas un Lietuvas attiecības draud sabojāties latviešu parādu dēļ", "category": "Sports", "body": "Gadu desmitiem Latvijas un Lietuvas regbija saimes dzīvojušas ļoti draudzīgi, rīkoti kopīgi turnīri, realizēti dažādi projekti. Tagad šīs draudzīgās saites draud kļūt vēsākas Latvijas puses rīcības dēļ – bijušā Latvijas Regbija federācijas (LRF) ģenerālsekretāra Aivara Pilenieka (attēlā) vadītā organizācija \"Regbija Attīstības asociācija\" (RAA) nevēlas atdot lietuviešiem pienākošos nepilnus 5000 eiro. 2009.gadā RAA sadarbībā ar Šauļos bāzēto sporta klubu \"Klevas\" uzsāka kopēju projektu \"Touch ball-touch life\" regbija attīstībai. Projekts saņēma finansējumu no Eiropas Savienības Eiropas reģionālās attīstības fonda līdzekļiem Latvijas - Lietuvas starprobežu sadarbības programmas ietvaros. \"Touch ball-touch life\" kopējās izmaksas bija 177 719,32 eiro, 85% no šīs summas finansēja ES. \"Ideja bija skaista, projekts bija skaists. Mēs ļoti labi parādījām, ka ar sporta palīdzību iespējams stiprināt saites starp cilvēkiem abpus robežām. Mēs bērniem draudzību raisījām ar \"touch\" regbija palīdzību. Mums bija liels prieks, ka projektu apstiprināja, ka spējām to realizēt,\" stāsta Svajūns Mikalčis, kurš vada klubu \"Klevas\". \"Projekta ietvaros mūs pat minēja citiem kā piemēru, jo pierādījām, ka ar sporta palīdzību iespējams stiprināt draudzību.\"  Projektā divu gadu garumā iesaistīti aptuveni 1000 bērni no 98 komandām. Šauļu puse noskaidroja 12 labākās komandas, Latvijas pierobežas rajonos noskaidroja 12 labākās komandas, un tad 24 bērnu vienības tikās finālturnīrā Lietuvā. Tie bijuši lieli svētki, draudzību bija plānots turpināt, jo projekts izdevies. Taču viss pajucis pēc tam, kad Pilenieks un RAA nevēlējās atmaksāt pienākošos summu, atceras Mikalčis.  \"Regbija projekta ietvaros galvenā darbojošās puse bija RAA, kas saņēma galveno finansējumu no Eiropas. Savukārt mēs bijām partneri, mēs sākumā paši meklējām finansējumu izdevumiem, visu apmaksājām, bet vēlāk, iesniedzot visas izmaksas un čekus, mums pienākošos naudu no RAA saņēmām atpakaļ, tiklīdz RAA saņēma finansējumu no Eiropas. RAA uzreiz veica pārskaitījumu un nedrīkstēja pieturēt mums pienākošos naudu,\" sarežģīto situāciju izklāsta lietuvietis.  Abu pušu problēma sākusies projekta pēdējā dienā, kad Lietuvas puse pēkšņi saņēmusi no RAA rēķinu, kurā figurē tieši šie 4835 eiro. Tā kā šī summa nebija iekļauta sākotnējās izmaksās, ko apstiprinājušas abas puses, un pārsniegusi iepriekš plānotos tēriņu, \"Klevas\" pēc konsultācijas ar saviem grāmatvežiem šo rēķinu neapmaksāja. Savukārt RAA, nesaņēmuši rēķina apmaksu, atvilka šo summu no Lietuvas puses Eiropas naudām, lai gan Eiropas naudai bija jānonāk bez aizķeršanās Lietuvas partneru rīcībā, izklāsta Mikalčis.  Vēlāk veikts audits, arī Eiropas fondu atbildīgās instances atzinušas, ka Pilenieka vadītajai RAA ir jāatmaksā nauda lietuviešiem, jo RAA nedrīkstēja ieturēt šo naudu, taču tas nav izdarīts joprojām. Mikalčis šo gadu laikā vairākas reizes ticies ar Pilenieku, kurš teicis, ka nauda nav un RAA vispār beigusi pastāvēt, tāpēc nevar atmaksāt naudu. Tomēr publiski pieejama informācija liecina, ka RAA turpina savu darbību un joprojām ir aktīvs LRF biedrs.  Kā skaidrojuši audita veicēji un Eiropas fondu pārstāvji, abām pusēm ir jāvienojas par naudas samaksu, bet tiesa var būt tikai pēdējā instance, ko iesaistīt, ja puses nespēj vienoties. Tāpat Eiropas fondu pārstāvji nevar piespiest Pilenieku un RAA samaksāt, to var tikai tiesa, kurā jāvēršas \"Klevas\", kas ir cietusī puse. Tā kā Pilenieks nevēlas atdot šo summu, tad Lietuvas puse vērsīsies tiesā. Visticamāk, tas notiks Latvijā, Jelgavā. Pēc \"Klevas\" direktora teiktā, katrai pusei bija jābūt galvotājam. Latvijas puses galvotājs bijusi Jelgavas pašvaldība, kurai, iespējams, var nākties samaksāt šos nepilnus 5000 eiro, ja RAA savas saistības nepildīs.  \"Es jau arī Pileniekam teicu, ka runa nav tik daudz par naudu. Runa ir par uzticību, ko gadu gadiem stiprinājušas vairākas regbija paaudzes. Mēs patiešām kā viena liela saime esam bijuši, taču tagad šo draudzību grauj viena cilvēka rīcība,\" strīda morāli saka Mikalčis. \"Ar pārsteigumu skatos, kā te viss turpinās, jo Pilenieks raujas vadībā Latvijas regbijā. Ja mums būs sadarbība ar LRF, kurā ir Pilenieks, tad sadarbība nesanāks. Šis cilvēks tomēr ir piekrāpis mūs un nav attaisnojis cerības.\"  Mikalčis norāda, ka \"touch\" regbija projekts daudz ko devis Šauļu reģionam, jo regbija attīstība turpinās, tā nav apstājusies. Šī projekta ietvaros bijis iespējams iegādāties inventāru, ko par saviem līdzekļiem \"Klevas\" nevarētu atļauties. Tagad šis inventārs palīdz bērniem sporta nodarbībās.  \"Gribējās jau turpināt projektu, bet žēl, ka nesanāca. Protams, ka mūsu savstarpējās attiecības kļuvušas vēsas. Gribētos tomēr sastrādāties un draudzēties ar godīgiem cilvēkiem,\" piebilst Mikalčis.  Latvijas puses pārstāvis Pilenieks detalizēti nevēlējās komentēt šo gadījumu, jo it kā neesot redzējis nekādus lēmumus un spriedumus. \"Mēs uzskatām, ka lietuvieši ir parādā, viņiem šī summa jāmaksā. Abām pusēm jāvienojas, tas nav izdarīts.\"  Pilenieks apgalvoja, ka šo gadu laikā tikai reizi ar Mikalči bijuši pie projekta finansētājiem no Eiropas fondiem, bet citas tikšanās ar Lietuvas pusi saistībā ar šo strīdu nav bijušas.  Vēlāk, uzrādot Pileniekam dokumentus, kuros teikts, ka RAA nedrīkstēja novilkt naudu no \"Klevas\" finansējuma, RAA vadītājs kļūst vēl mazrunīgāks par šo problēmu. Pilenieks bilst, ka 25.aprīlī, kad Viļņā spēlēs Latvijas un Lietuvas valstsvienības, tiksies ar Mikalči un runās. Uz jautājumu, kādēļ līdz šim četru gadu laikā RAA nav reaģējusi uz Lietuvas puses lūgumiem, RAA vadītājs klusē.  RAA vadītājs arī izvairīgi atbildēja, vai organizācija ir saņēmusi Eiropas fondu vadītāju atzinumu, ka naudu jāatmaksā. Sākumā Pilenieks to noliedza, bet vēlāk bilda, ka, \"iespējams, kādi e-pasti bijuši, varbūt izdzēsti, jo kaut kādas sarakstes bijušas, bet dokumentācija ir tik liela...\".", "link": "https://www.delfi.lv/sports/news/other_kinds/regbijs/skandals-regbija-latvijas-un-lietuvas-attiecibas-draud-sabojaties-latviesu-paradu-del.d?id=45831555"},
{"title": "'Škoda Fabia' un biroja mēbeles izlases vajadzībām – Regbija federācijai nāksies atmaksāt 16 000 eiro", "category": "Sports", "body": "Latvijas Regbija federācijai (LRF) nāksies atmaksāt  Izglītības un zinātnes ministrijai  ( IZM ) nepilnus 16 000 eiro, kas, IZM vērtējumā, ir nepamatoti izlietoti valsts budžeta līdzekļi. IZM Sporta departamenta vadītājs Edgars Severs norāda, ka neatceras gadījumus, kad kāda no komandu sporta spēļu federācijām līdzekļus izlietojusi neatbilstoši mērķim un nākas atmaksāt valstij tik lielu summu. Izglītības ministrija gada sākumā lūdza LRF sniegt skaidrojumu par apmēram 30 000 eiro izlietojumu vairākās pozīcijās. Dažās pozīcijās LRF skaidrojumi, IZM vērtējumā, bija pietiekams attaisnojums, bet vienlaikus tā atzina, ka 15 907,72 eiro nāksies atmaksāt.", "link": "https://www.delfi.lv/sports/news/other_kinds/regbijs/skoda-fabia-un-biroja-mebeles-izlases-vajadzibam-regbija-federacijai-naksies-atmaksat-16-000-eiro.d?id=52970237"},
{"title": "Karsums virslīgā debitē ar vērienu – pieci rezultativitātes punkti", "category": "Sports", "body": "Jelgavas \" Zemgale \"/LBTU savā laukumā un \" Kurbads \" Tallinā trešdien svinēja uzvaru \"Optibet\" Hokeja līgas (OHL) mačos. \"Zemgale\"/LBTU mājās ar 8:3 (1:1, 5:1, 2:1) sagrāva Viļņas \"7BET-Hockey Punks\". Edgars Petrovs astotajā minūtē izvirzīja vadībā viesus, bet nākamos sešus vārtus spēlē guva mājinieki. Savā pirmajā spēlē Jelgavas komandā piecus (2+3) rezultativitātes punktus sakrāja  Mārtiņš Karsums , aizsargs Mārtiņš Porejs tika pie četriem (1+3), Rinalds Vutkevičs - pie trim (2+1) un Gustavs Millers - pie diviem (1+1) rezultativitātes punktiem. Vārtos Mariuss Bajaruns-Galejs atvairīja sešus no deviņiem metieniem. Viesiem Petrovs sakrāja trīs (1+2), bet aizsargs Magnuss Jākobsons (0+2) un Ilja Četvertaks (1+1) - pa diviem rezultativitātes punktiem. Par labākajiem savās komandās tika atzīti Vutkevičs un Četvertaks. Otrā spēlē \"Kurbads\" viesos ar 7:3 (3:0, 2:1, 2:2) apspēlēja Tallinas \"Panter\". Spēlē abu komandu hokejisti vairākkārt noskaidroja attiecības, otrajā periodā pa divām minūtēm par rupjību saņemot Renāram Ciprusam un Artjomam Abeljanovam, kā arī Emīlam Ginteram un Andrem Lindem, bet 56.minūtē pēc mājinieka Patrika Kokmā veiktā grūdiena apmalē izcēlās izcēlās kautiņš, kura rezultātā līdz spēles beigām \"Kurbads\" komandā tika noraidīti Matīss Bīriņš un Edgars Ozoliņš, bet mājinieku komandā - Abeljanovs. Kopā komandas spēlē sapelnīja 103 soda minūtes, 65 no tām izpelnoties Latvijas kluba spēlētājiem. \"Kurbads\" rindās pa trim rezultativitātes punktiem sapelnīja Artūrs Ozoliņš (2+1) un Aleksandrs Novikovs (0+3), bet divus vārtus guva  Roberts Jekimovs . Mājiniekiem pa diviem punktiem sakrāja Rasmuss Kīks, Kevins Parrass (abiem - 1+1) un aizsargs Šuma Kinebuči (0+2). Uzvarētāju vārtos Fjodors Aganezovs tika galā ar 25 metieniem, bet zaudētājiem Villems Henriks Koitmā atvairīja 33 metienus. Par mača labākajiem spēlētājiem tika atzīti Jekimovs un Parrass. Turnīrā pirmo vietu ar 12 punktiem septiņās spēlēs ieņem \"Zemgale\"/LBTU, bet desmit punkti sešās cīņās ir \"Kurbads\", astoņus punktus septiņos mačos sakrājusi \"Prizma\", bet sešus četros mačos - \"Mogo\"/LSPA, ieņemot pirmās četras vietas turnīra tabulā. Septītā deviņu komandu konkurencē ar diviem punktiem trijās spēlēs ir Hokeja skola \"Rīga\". OHL četru apļu pamatturnīrs noslēgsies 28.februārī, bet izslēgšanas spēļu turnīrā tiks noskaidroti OHL un Baltijas čempioni. OHL izslēgšanas turnīrā iekļūs sešas komandas. Ceturtdaļfināls notiks līdz trim uzvarām, bet pusfināls un cīņa par OHL galveno trofeju norisināsies līdz četriem panākumiem. 2023./2024.gada sezonā Baltijas čempionātā piedalās \"Prizma\", \"Rīga\", \"Zemgale\"/LBTU, \"Mogo\"/LSPA un \"Kurbads\" no Latvijas, \"Kaunas City\", Elektrēnu \"Airwell-Energija\", Viļņas \"7BET-Hockey Punks\" no Lietuvas un Igaunijas klubs Tallinas \"Panter\". Arī šajā sezonā Ukrainas pilsoņiem OHL čempionātā netiek piemērots leģionāru jeb ārvalstu hokejistu statuss, bet Krievijas un Baltkrievijas spēlētājiem ir liegts startēt OHL. Pērn par čempioni kļuva \"Zemgale\"/LBTU, kas finālā līdz četrām uzvarām ar 4-1 pieveica \"Mogo\"/LSPA.", "link": "https://www.delfi.lv/sports/news/hokejs/karsums-virsliga-debite-ar-verienu-pieci-rezultativitates-punkti.d?id=55998882"},
{"title": "NHL spēlējušais Bārtulis pievienojies eksotiskās Portugāles klubam", "category": "Sports", "body": "Pieredzējušais Latvijas hokeja aizsargs  Oskars Bārtulis  pievienojies Portugāles klubam \"Porto\", kas ikdienā spēlē Spānijas čempionātā, paziņojusi komanda. Līgums ar 36 gadus veco aizsargu noslēgts uz vienu sezonu. \"Porto\" klubs Bārtuli stāda priekšā kā bijušo Nacionālās hokeja līgas ( NHL ) komandas Filadelfijas \" Flyers \" un Latvijas izlases aizsargu. \"Oskars ir talantīgs un pieredzējis aizsargs, kurš spēlējis NHL, AHL, KHL, divās olimpiskajās spēlēs un citos starptautiskos turnīros. Viņš mums sniegs līdera īpašības, meistarību un kaisli, lai mēs varētu sasniegt savus mērķus,\" paziņojumā norāda \"Porto\". Šī Portugāles komanda ikdienā cīnās Spānijas čempionātā un ir vienīgā ārvalstniece starp astoņām vienībām. \"Porto\" pieteikumā ir vairāki citi latviešu hokejisti - vārtsargi Uldis Čalpa un Reinis Kukuls, aizsargi Niks Āpsītis un Pauls Zvirbulis, kā arī uzbrucēji Jānis Bērziņš, Ēriks Ozollapa, Romāns Glazkovs un Edgars Svencis. Bārtulis pagājušajā sezonā pārstāvēja Latvijas komandu \"Mogo\". Savulaik NHL klubā \"Flyers\" viņš kopumā aizvadīja 73 spēles, kuru laikā guva deviņus (1+8) punktus. Viņam ir arī plaša pieredze Kontinentālajā hokeja līgā (KHL) un Latvijas izlasē, kur bez olimpiskajām spēlēm Vankūverā un Sočos piedalījies arī trijos pasaules čempionātos. A post shared by ICE HOCKEY CLUB PORTO (@hc.porto)", "link": "https://www.delfi.lv/sports/news/hokejs/nhl-spelejusais-bartulis-pievienojies-eksotiskas-portugales-klubam.d?id=56003226"},
{"title": "Balinskis tuvojas debijai NHL: 'Panthers' samazina aizsargu skaitu līdz septiņiem", "category": "Sports", "body": "Latviešu aizsargs  Uvis Balinskis  palicis Nacionālās hokeja līgas ( NHL ) komandā Floridas \" Panthers \" arī pēc tam, kad vienībā svētdien aizsargu skaits samazināts līdz septiņiem. Tādējādi Latvijas izlases hokejists tuvojas debijai pasaulē spēcīgākajā līgā. \"Panthers\" turpina gatavoties jaunajai sezonai, ko Floridas štata klubs sāks naktī uz 13. oktobri viesos pret Mineostas \"Wild\". Balinskis piedalījās piecās no sešām \"Panthers\" pārbaudes spēlēm, izpelnoties gana lielu spēles laiku un vietu arī pirmajā maiņā. Pēc noslēdzošā pārbaudes mača, kurā Floridas vienība piekāpās Tampabejas \"Lightning\", vienība veica kārtējās izmaiņas sastāvā un atbrīvojās no vairākiem hokejistiem, tostarp diviem aizsargiem - Keisija Fidžeralda un Džona Ludviga. Viņi ievietoti neaizsargāto spēlētāju sarakstā un karjeras turpinās kādā citā NHL komandā vai \"Panthers\" fārmklubā. In addition to Dalpe and Fitzgerald, John Ludvig was placed on waivers by the Florida Panthers. Panthers final D group should look as follows: Forsling, OEL, Mahura, Mikkola, Reilly, Kulikov, Balinskis. October 8, 2023 Pēc šīm izmaiņām \"Panthers\" sastāvā palikuši vairs tikai septiņi aizsargi - tik šīs pozīcijas spēlētājus parasti piesaka mačiem. Tas nozīmē, ka Balinskis ir tuvu tam, lai jau šonedēļ piedzīvotu debiju NHL. Pagājušajā sezonas Čehijas ekstralīgas labākais aizsargs Balinskis ar \"Panthers\" šajā pavasarī noslēdza viena gada līgumu. Viņš palīdzēja Latvijas izlasei izcīnīt vēsturisku pasaules čempionāta bronzu.", "link": "https://www.delfi.lv/sports/news/hokejs/balinskis-tuvojas-debijai-nhl-panthers-samazina-aizsargu-skaitu-lidz-septiniem.d?id=56009104"},
{"title": "'Olimps' piedzīvo zaudējumu pret Lietuvas U-19 izlasi", "category": "Sports", "body": "Ar zaudējumu turnīru Palangā ir sākuši \"Olimpa\" futbolisti. Mačā pret Lietuvas U-19 izlasi samērā ievērojams pārsvars piederēja mūsu Virslīgas klubam, taču uzvaru ar 1:0 izcīnīja dienvidu kaimiņi.     J. Laizāns - Gabovs, Skvorcovs, Maksimenko, Boikovs (J. Semjonovs, 46) - Idionovs (Ševļakovs, 70), Zarudnijs (Medeckis, 70), Usovs, Zuntners - M. Daņilovs, Starkovs (Čebotarjovs, 46).", "link": "https://www.delfi.lv/sports/news/futbols/olimps-piedzivo-zaudejumu-pret-lietuvas-u-19-izlasi.d?id=10554004"},
{"title": "Bļugeram vārtu guvums 'Canucks' pēdējā pārbaudes spēlē", "category": "Sports", "body": "Latvijas  uzbrucējs  Teodors Bļugers  piektdien guva uzvaras vārtus  Vankūveras  \" Canucks \" Nacionālās hokeja līgas ( NHL ) pārbaudes spēlē, bet  Zemgus Girgensona  pārstāvētā Bufalo \" Sabres \" cieta zaudējumu savā laukumā. \"Canucks\" mājās ar 3:1 (1:1, 2:0, 0:0) apspēlēja Kalgari \" Flames \". Bļugers vārtus pēc Kvinna Hjūza piespēles guva 34.minūtē, panākot 2:1. Quinn Hughes finds Teddy Blueger who makes no mistake. 🐳  pic.twitter.com/FWOpVeE88Z October 7, 2023 13 minūtē un 32 sekundēs laukumā uzbrucējs divreiz meta pa vārtiem un spēli beidza ar +/- rādītāju +1. Divus (1+1) rezultativitātes punktus šajā mačā nopelnīja pēdējo vārtu autors Filips di Džuzepe, bet uzvarētāju vārtos 17 metienus atvairīja Tečers Demko. \"Sabres\" mājās ar 4:7 (1:1, 2:4, 1:2) piekāpās Pitsburgas \" Penguins \". Girgensons uz ledus pavadīja desmit minūtes un 46 sekundes, trīsreiz metot pa vārtiem, pielietojot vienu spēka paņēmienu un spēli beidzot ar +/- rādītāju -1. Trīs (1+2) rezultativitātes punktus Bufalo komandā sakrāja Keisijs Mitelstads, bet viesiem seši hokejisti sakrāja pa diviem punktiem, ar diviem gūtiem vārtiem izceļoties Drū O'Konoram. NHL regulārais čempionāts sāksies 10. oktobrī.", "link": "https://www.delfi.lv/sports/news/hokejs/blugeram-vartu-guvums-canucks-pedeja-parbaudes-spele.d?id=56006894"},
{"title": "Šadurskis aicina izvērtēt Latvijas Regbija federācijas prezidenta atbilstību amatam", "category": "Sports", "body": "Latvijas izglītības un zinātnes ministrs Kārlis Šadurskis pēc portālā \"Delfi\" publicētās ziņas par Latvijas Regbija federācijas (LRF) prezidenta Aivara Pilenieka rīcību Eiropas U-18 čempionātā, iesitot vienam no Latvijas izlases spēlētājiem pa seju, aicinājis izvērtēt viņa atbilstību amatam, liecina ministrijas paziņojums. Jau vēstīts, ka Pilenieks pēc vienas no Ungārijā notikušā Eiropas čempionāta \"Trophy\" divīzijas spēlēm  iekaustīja tikai šogad pilngadību sasniegušo Reini Salenieku  no RK \"Jūrmala\". To portālam \"Delfi\" apstiprināja pats Salenieks un viņa komandas biedri. Pilenieks šīs apsūdzības noraidīja. \"Dūru vicināšana, bērnu iekaustīšana un sistemātiski ētikas pārkāpumi, ko demonstrē Latvijas regbija federācijas vadība, nav savienojami ar godīgu un tīru sportu. Šāda Aivara Pilenieka rīcība nav savietojama ar atzītas federācijas prezidenta amatu,\" teikts Šadurska paziņojumā. \"Aicinu Latvijas regbija federācijas prezidentu A. Pilenieku, kura darbības neviennozīmīgās metodes dažu mēnešu laikā ir radījušas neslavu regbija attīstībai Latvijā, būt atbildīgam un atkāpties no amata.\" Ministrs aicina federācijas biedrus sasaukt Latvijas Regbija federācijas ārkārtas kopsapulci un lemt par federācijas prezidenta atbilstību ieņemamam amatam. Vienlaikus ministrs aicina Latvijas Olimpiskajai komitejai (LOK) šo jautājumu izskatīt LOK Ētikas komisijā un izvērtēt, vai šādā rīcībā nav saskatāmi LOK Ētikas kodeksa normu pārkāpumi. Izglītības un zinātnes ministrija arī uzdos Izglītības kvalitātes valsts dienestam atbilstoši kompetencei izvērtēt publiski izskanējušo informāciju par iespējamo sporta speciālista (trenera) darbu regbija klubā \"Eleja\" bez normatīvajos aktos noteiktā kārtībā izsniegta sporta speciālista sertifikāta. Vēlāk otrdien Latvijas Olimpiskā komiteja (LOK) izplatīja paziņojumu, aicinot LOK Ētikas komisijas vadītāju Raimondu Rublovski izvērtēt Pilenieka iespējamos ētikas pārkāpumus. LOK valde aicina Raimonda Rublovska vadīto LOK Ētikas komisiju izvērtēt notikušos apstākļus un skatīt, vai šādā rīcībā nav saskatāmi LOK Ētikas kodeksa normu pārkāpumi, kā arī lemt par lietas uzsākšanu vai neuzsākšanu pret LRF prezidentu Aivaru Pilenieku par nopietniem ētikas pārkāpumiem. LOK Ētikas komisijas izvērtēšana paredzēta tuvākajā laikā. Pilenieks par LRF prezidentu kļuva jūnijā, nomainot Aleksandru Zumentu.", "link": "https://www.delfi.lv/sports/news/other_kinds/regbijs/sadurskis-aicina-izvertet-latvijas-regbija-federacijas-prezidenta-atbilstibu-amatam.d?id=50426599"},
{"title": "'Skonto FC' dodas uz treniņnometni Turcijā", "category": "Sports", "body": "Otrdien, 8.martā \"Skonto\" futbolisti dosies uz divu nedēļu treniņnometni Turcijā, kas šajā starpsezonu posmā būs pēdējā pirms Latvijas čempionāta sākuma 10.aprīlī. Komandas galvenā trenera Jurija Andrejeva rīcībā Turcijā, kur pa ceturtdienām un svētdienām ir plānotas pārbaudes spēles, būs 23 futbolisti. Viņu vidū nav pussarga Oresta Buitka, kurš devies uz Kazaņas \"Rubin\", un uzbrucēja Gata Kalniņa, kas joprojām ārstē savainojumu, informē \"Skonto\" oficiālā interneta mājas lapa.  Andrejs Piedels, Andrejs Pavlovs, Pāvels Doroševs,   Aleksandrs Isakovs, Mihails Zemļinskis, Ārons Nguimbats, Oļegs Blagonadeždins, Arturs Zakreševskis, Vitālijs Smirnovs, Raivis Hščanovičs, Edijs Ivaško,   Aleksejs Višņakovs, Viktors Morozs, Zurabs Mentešašvili, Levans Korgalidze, Igors Semjonovs, Zaali Eliava, Mihails Miholaps, Kristaps Blanks, Andrejs Perepļotkins, Klods Parfē Ngons, Sergejs Kožans, Andrejs Kostjuks.", "link": "https://www.delfi.lv/sports/news/futbols/skonto-fc-dodas-uz-treninnometni-turcija.d?id=10559240"},
{"title": "FK 'Liepājas Metalurgs' pārbaudes spēlē pārspēj Krievijas otrās līgas klubu 'Šahtjor'", "category": "Sports", "body": "Rezultatīvi treniņnometnē Kiprā turpina spēlēt \"Liepājas Metalurga\" futbolisti. Šoreiz ar rezultātu 5:2 ir pārspēts Krievijas 2.līgas klubs \"Šahtjor\"(Prokopjevska). Nākamo pārbaudes spēli treniņnometnē Kiprā \"Liepājas Metalurgs\" aizvadīs 9.martā, kad tiksies ar ļoti spēcīgu pretinieku - Zviedrijas augstākās līgas klubu \"Djurgarden\".  4'Kalonas, 8'Daņilovs, 76'Kļava, 78'Soloņicins, 88'Kirhners / \"Šahtjor\" vārtus guva 12. un 28.minūtē.  Korņuhins (46'Spole), Zirnis (58'Žuravļovs), Mikadze, Kļava, Surņins (46'Jemeļins), Soloņicins, Kalonas, Daņilovs, Kalns (46'Kirhners), Dobrecovs, Grebis (46'Ivanovs).", "link": "https://www.delfi.lv/sports/news/futbols/fk-liepajas-metalurgs-parbaudes-spele-parspej-krievijas-otras-ligas-klubu-sahtjor.d?id=10564412"},
{"title": "Ilgstoši traumu ārstējošais Lomažs aizvadīs pārbaudes spēli 'Ventspils' sastāvā", "category": "Sports", "body": "Ilgu laiku ceļgala traumu ārstējošais Latvijas izlases basketbolists  Rihards Lomažs , kurš šobrīd ir brīvais aģents, piektdien aizvadīs pārbaudes maču \" Ventspils \" sastāvā, informē klubs. Par to klubs paziņojis savā mobilajā aplikācijā. \"Ventspils\" savu skatītāju priekšā samēros spēkus ar Sanda Buškevica vadīto Lietuvas klubu Palangas \"Olimpia\". Rīt, 22.septembrī, aizvadīsim pirmssezonas noslēdzošo pārbaudes spēli pret Lietuvas komandu Palangos Olimpas! 🤩 🟡🔵 #MēsVisiParBKVentspils   #PilsētasKomanda   pic.twitter.com/IqjXFuDVgb — BK “Ventspils” (@bkventspils)  September 21, 2023 Lomažs pašlaik ir bez kluba, taču kopš janvāra ārstējis smagu ceļgala savainojumu, kas viņam liedza Latvijas izlases sastāvā piedalīties Pasaules kausa finālturnīrā. Aizsargs pagājušajā sezonā pārstāvēja Spānijas klubu Saragosas \"Casademont\" un Oldenburgas EWE no Vācijas, kura sastāvā arī guva savainojumu. Vācijas bundeslīgā latvietis deviņās cīņās caurmērā 20 minūtēs guva 9,1 punktu un atdeva 3,3 rezultatīvas piespēles. Savukārt \"Ventspilī\" 27 gadus vecais basketbolists spēlēja no 2015. līdz 2019. gadam. Lomažs spēlējis arī Francijā un Turcijā.", "link": "https://www.delfi.lv/sports/news/basketbols/ilgstosi-traumu-arstejosais-lomazs-aizvadis-parbaudes-speli-ventspils-sastava.d?id=55963190"},
{"title": "Dānijas izlase pārbaudes spēlē pārspēj Slovākiju", "category": "Sports", "body": "Izlases turpina gatavoties pasaules hokeja čempionātam, kas pēc astoņām dienām startēs Austrijā, aizvadot pārbaudes spēles. Bez Latvijas un Vācijas izlašu dueļa Kaufboirenā, notikušas vēl trīs sacensības. Fiksēti daži pārsteidzoši rezultāti. Savu spēku mačā pret Austrijas izlasi apliecināja Slovēnijas komanda (mačs notiks Insbrukas arēnā, kas uzņems čempionāta spēles), par īstu sensāciju parūpējās Dānijas izlase.  Raihels 30., Unterlugauers 56. (vair.) - Avgustinčičs 22., Galičičs 39.  Forsters 34., Dipjētro 39., Rūtemans 60. - Ciplakovs 53.  Nilsens 17., Degns 43. - Gaboriks 29.", "link": "https://www.delfi.lv/sports/news/hokejs/danijas-izlase-parbaudes-spele-parspej-slovakiju.d?id=10973930"},
{"title": "Timma noslēdz dalību 'Big 3' līgā", "category": "Sports", "body": "Latvijas basketbolists  Jānis Timma  beidz dalību profesionālajā strītbola līgā \"Big3\", pārstāvot \"Aliens\" komandu, pirmdien pēc sabraukuma Maiami savā \"Instagram\" kontā paziņoja basketbolists. Jau ziņots, ka svētdien Maiami notikušā sabraukuma spēlē \"Aliens\" cieta piekto zaudējumu piecās spēlēs. \"Tiekamies nākamgad - tā bija jauka pieredze,\" teikts paziņojumā. \"Aliens\" joprojām ir vienīgā no 12 komandām, kas šajā sezonā nav izcīnījusi uzvaras. \"Big 3\" sezonas sabraukumi norisinās katru nedēļas nogali līdz augusta beigām. Pērnvasar Kārlis Lasmanis kļuva par pirmo Latvijas basketbolistu, kurš spēlējis \"Big3\" līgā. 2022.gadā par \"Big3\" čempioni kļuva \"Trilogy\", kamēr Lasmaņa pārstāvētā \"Aliens\" izslēgšanas spēlēs pusfinālā zaudēja nākamajai čempionei. \"Big3\" līgā uzvarai nepieciešami 50 punkti un vismaz divu punktu pārsvars. Spēles laiks ir neierobežots, bet vienam uzbrukumam ir atvēlētas 14 sekundes. Viena no būtiskākajām atšķirībām no Starptautiskās Basketbola federācijas ( FIBA ) turnīriem ir tā, ka \"Big3\" līgā ir ne tikai trīspunktu metiens, bet arī četru punktu metiens. Timma iekļauts Latvijas basketbola izlases kandidātu sarakstā. Oficiālā treniņnometne sāksies trešdien, un valstsvienības galvenais treneris Luka Banki pauda cerību, ka \"Big3\" līga Timmam būs laba sagatavošanās valstsvienībai.", "link": "https://www.delfi.lv/sports/news/basketbols/timma-nosledz-dalibu-big-3-liga.d?id=55780516"},
{"title": "Briedis gatavojas cīņai pret austrālieti Opetaiju; norises vieta – Sidneja vai Brisbena", "category": "Sports", "body": "Latvijas boksera Maira Brieža menedžeris Raimonds Zeps Latvijas Televīzijas raidījumam \"Sporta studija\" atklāja, ka, lai arī oficiāla vienošanās par nākamās cīņas norisi vēl nav, Latvijas bokseris tai jau gatavojas. Jau ziņots, ka Briedim nākamā cīņa par pasaules čempiona titula Starptautiskās Boksa federācijas ( IBF ) versijā pirmajā smagajā svara kategorijā aizstāvēšanu ar austrālieti Džeiju Opetaiju jāaizvada līdz nākamā gada 14.aprīlim. \"Mairis ir Ēģiptē ar treneri, jau strādā,\" teica Zeps. \"Visprecīzākais apzīmējums būtu teikt, ka esam jau fināla fāzē, lai parakstītu vienošanos ar Austrālijas pusi par cīņas aizvadīšanu ar Džeiju Opetaiju.\" Kā iemeslu, kāpēc joprojām nav parakstīts līgums Zeps minēja, ka joprojām ir vairākas nianses un mazākās lietas, kas vēl ir jāpārrunā, taču svarīgākās lietas, kas ir būtiskas cīņas aizvadīšanai, jau ir apspriestas. Opetaija pēc ilgāka laika posma aizvadīja cīņu, kurā uzvarēja Danielu Raselu, un Zeps norādīja, ka austrālietim tā bija svarīga cīņa, lai atgūtu pārliecību par saviem spēkiem. \"Opetaijam bija svarīga šī cīņa. Viņi pirms tam bija izteikušies, ka tai vajadzētu būt vieglai un vairāk ar nodomu viņu atgriezt apritē. Tomēr viņš bija daudz izlaidis, jo bija trauma,\" skaidroja Zeps. \"Ja runājam par pretinieku līmeni, tad [Arturs] Manns bez jautājumiem bija augstāka līmeņa bokseris, nekā pretinieks Opetaijam.\" Nākamā cīņa tiks aizvadīta Austrālijā vairāku iemeslu dēļ un kā vienu no galvenajiem boksera menedžeris minēja pandēmijas radītos ierobežojumus. \"Cīņa ir plānota Austrālijā un galvenais iemesls ir šī [epidemioloģiskā] situācija. Pašlaik ir divas potenciālas pilsētas, kurās cīņa varētu notikt. Abās pilsētās vietējās pašvaldības jau iesaistās cīņas organizēšanā un atbalstīšanā, taču arī vēl ir jāskatās pēc situācijas.\" teica Zeps un atklāja, ka iespējamās pilsētas ir Sidneja vai Brisbena. \"Austrālijā šo cīņu gaida, no vairākiem cilvēkiem esmu dzirdējis, ka šī varētu būt otra lielākā cīņa Austrālijā boksa vēsturē.\" Britu bokseris Lorenss Okolijs vairākkārt izteicies, ka vēlētos aizvadīt cīņu ar Briedi un Latvijas boksera menedžeris apstiprināja, ka šāda cīņa varētu notikt. \"Arī mēs gribējām cīnīties ar Okoliju, un es teikšu, ka ideja par cīņu nav atmesta. Realitāte no tā, ko viņa komanda saka un kā bija īstajā dzīvē visai krasi atšķiras,\" skaidroja Zeps. \"Īsts piedāvājums no viņu puses nesekoja, jo Okolijam un viņa komandai ir atšķirīgas domas ar viņa pārstāvjiem. Okolijs ļoti gribētu to cīņu, viņa pārstāvji varbūt tomēr vēl gribēja paskatīties un nogaidīt.\" \"Jebkurā gadījumā no mūsu puses [pēc cīņas ar Opetaiju] piedāvājums būs, svarīgākais, lai viņi ar mums runā konkrēti,\" teica Zeps. Opetaija ir aizvadījis 21 cīņu profesionālā boksera karjerā un visās ir uzvarējis, taču gandrīz visas cīņas notika Austrālijā. Viņam pieder divas otrā līmeņa jostas -  WBO  \"Global\" čempiona tituls un IBF Āzijas un Okeānijas čempiona tituls. Briedis pēc vairāk nekā gada pārtraukuma oktobrī aizvadīja cīņu pret vācieti Arturu Mannu, kurā trešajā raundā ar tehnisko nokautu bija pārāks. 36 gadus vecais Briedis profesionālā boksera karjerā izcīnījis 29 uzvaras, no kurām 20 bijušas ar nokautu. Viņš cietis vienu zaudējumu -  WBSS  pirmās sezonas pusfinālā Rīgā pret ukraini Oleksandru Usiku.", "link": "https://www.delfi.lv/sports/news/other_kinds/other/briedis-gatavojas-cinai-pret-australieti-opetaiju-norises-vieta-sidneja-vai-brisbena.d?id=53844185"},
{"title": "Anatolijs Kreipāns: Lielā futbola nedēļa ar motoru pieskaņu", "category": "Sports", "body": "Latvijas futbola izlase 28. martā Vaducā aizvadīs savu ceturto spēli Eiropas 2008. gada čempionāta kvalifikācijas turnīrā. Pavisam šajā dienā notiks 20 kvalifikācijas spēles, tā ka šī ir visīstākā futbola nedēļa (un ne tikai kvalifikācijas turnīra dēļ!). Šonedēļ sāksies arī pasaules čempionāts motokrosā abās prestižākajās solomotociklu klasēs – MX1 un MX2, šonedēļ beigsies Baltijas vīriešu handbola līgas 17. čempionāts. No 20 spēlēm, kas risināsies 28. martā, mūs pirmām kārtām interesē trīs spēles F grupā un visvairāk – Latvijas izlases spēle Vaducā pret Lihtenšteinu. Mūsu grupas pastarītis patiesībā nav tik vājš, kā tas izskatās (četri zaudējumi četrās spēlēs ar vārtu starpību 2-15), tā ka otro uzvaru šajā turnīrā nebūs gūt viegli. Turklāt Latvijas izlasei nevarēs palīdzēt Astafjevs, Rubins un Soloņicins, turklāt Latvijas izlasei ir iestājies kārtējais \"sausuma posms\" uzbrukumā – jau 306 minūtes nevaram gūt vārtus... Bet bez gūtiem vārtiem Lihtenšteinai var tikai nezaudēt nevis var to uzvarēt. Tikai uzvara Vaducā ļaus Latvijas izlasei vēl \"pajaukt gaisu\" cīņā par vienu no pirmajām divām vietām F grupā, kur situācija veidojas ļoti neskaidra un spraiga. Vēl 28. martā tiksies Ziemeļīrija un Zviedrija, kurām ir attiecīgi 10 un 12 punktu un kas ieņem pirmās divas vietas, kā arī Spānija spēlēs savā laukumā ar Islandi (attiecīgi 6 un 3 punkti), bet dāņi (7 punkti) šajā kārtā nepiedalās.  Vairākas ļoti svarīgas spēles būs arī citās grupās. A grupā Polijas izlase, uzvarot Armēniju, var nostiprināties pirmajā vietā, savukārt serbiem pēc zaudējuma Kazahstānā vairs nav kur atkāpties un savā laukumā noteikti jāuzvar Portugāli. Ja tas izdosies un ja vēl Somija uzvarēs Azerbaidžanā, tad A grupā par pirmajām divām vietās turpinās spēkoties 5 (!) komandas.B grupā centrālais būs Itālijas un Skotijas izlašu mačs. Pasaules čempioniem der tikai uzvara, jo citādi viņi nākamajā Eiropas čempionātā var palikt skatītāju lomā... Ukraina mājās spēlēs ar Lietuvu un uzvaras gadījumā ukraiņi panāks gan Skotiju, gan Franciju. C grupā uz viļņa ir Turcija izlase, kas sestdien sagrāva pašreizējo Eiropas čempioni Grieķiju tās laukumā ar 4:1 un tagad Stambulā uzņems Norvēģiju, kurai pēc neveiksmes mājās mačā ar Bosniju nepieciešama tikai uzvara. Grieķi spēlēs Maltā un uzvara viņu izredzes tikt finālturnīrā atkal uzlabos. D grupā Čehijai mājās jāuzvar Kipru, savukārt Īrijas un Slovakijas izlašu mačā lielā mērā var iezīmēties tā komanda, kas aiz Vācijas (trešdien nespēlē) un Čehijas ieņems \"godpilno\" trešo vietu – šaubos, vai pašreizējais līderu duets Vācija-Čehija izjuks. E grupā Izraēlas futbolisti, tikai uzvarot Igauniju, turpinās spēkoties par tikšanu uz finālturnīru, jo maz ticams, ka Anglija varētu neuzvarēt Andorā. G grupā savas pozīcijas var nostiprināt viss pirmais trijnieks, lai pēc tam jau tikai savā starpā dalītu pirmās divas vietas – Nīderlande spēlēs Slovēnijā, Bulgārija uzņems Albāniju, bet Rumānija – Luksemburgu.   No 30. marta līdz 1. aprīlim ASK sporta namā Krustabaznīcas ielā būs iespēja redzēt visas desmit Baltijas vīriešu handbola līgas komandas, čempionu līgas dalībnieku Brestas brāļu Meškovu klubu ieskaitot. Jau pēdējā spēļu posma pirmajā vakarā Rīgas ASK/AB.LV var kļūt par čempionu – lai atgūtu titulu, mūsu \"armijniekiem\" četrās spēlēs jāgūst tikai vienu punktu, bet piektdienas vakarā Andra Gulbja vadītā komanda tiksies ar Dobeles \"TENAX/Dzirnavnieks\". Ja pirmās vietas liktenis ir jau gandrīz skaidrs, tad otrās un trešās vietu ieguvēji tiks noskaidroti tieši Rīgā un uz tām ir 5 (!) pretendenti. Būs, ko redzēt. Pašreizējais čempions pret pašreizējo līderi un galveno pretendentu uz titulu – tāda spēle būs 31. martā Minhenē. \"Schalke\" tuvāko sekotāju Brēmes \"Werder\" apsteidz tikai par 3 punktiem (brēmenieši šajā dienā spēlēs Kotbusā), bet Štutgartes komandu – par 7 punktiem (spēlēs mājās ar Āhenas komandu), savukārt FC \"Bayern\" ir ceturtajā vietā un tikai divi punkti to šķir no Štutgartes komandas. Tituls gandrīz zaudēts, bet par vietu trijniekā un nākamās sezonas Čempionu līgā vēl jāpacīnās. Kaut gan... Ja FC \"Bayern\" uzvar, tad līdz līderiem paliek tikai 6 punkti un priekšā vēl paliks septiņas spēles... Latvijas čempioniem kaut vai neizšķirts Paņevežā dos vietu play off turnīrā, savukārt liepājniekiem pēc neizšķirtiem pirmajos divos mačos nepieciešama tikai uzvara pār \"metalurgu\" galvenā trenera Banjamina Zeļkeviča bijušo komandu – komandu, ar kuru viņš kļuva pazīstams un atzīts treneris, komandu, kuru viņš kādreiz izveidoja par vienu no labākajām bijušajā PSRS. Abas spēles – 1. aprīlī.  Nīderlandes motokrosa trasē Valkensvārsā 1. aprīlī sāksies pasaules čempionāts motokrosā. Lauris Freibergs, kurš brauks MX1 jeb elites klasē, tagad ir jaunā komandā (\"Yamaha van Beers\") un ar jaunām cerībām atkal cīnīties par vietu desmitniekā, savukārt Aigars Bobkovs pirmo reizi sāks sezonu kā MX2 pasaules čempionāta dalībnieks. Lielākā intriga šosezon ir MX1 klasē un tā saistās ar tukšo karaļa troni – desmitkārtējais pasaules čempions beļģis Stefans Evertss ir beidzis karjeru un šosezon uz čempiona titulu var reāli cerēt 3-4 motobraucēji – Strīboss, Kopinss, Ramons, Baragans... Varbūt vēl kāds? Kainiņš igaunis Tanels Leoks cer kopvērtējumā tikt trijniekā. Uz ko var reāli cerēt Freibergs – to pirmajos posmos vēl nepateiksim, jo pirmo reizi savā karjerā viņš šāda līmeņa sacensībās brauks ar \"Yamaha\" motociklu. Bobkovam galvenais būs tikt starp tiem 30, kas piedalīsies pamatsacensībās jeb pārvarēt kvalifikācijas braucienu barjeru.", "link": "https://www.delfi.lv/sports/news/analysis/anatolijs-kreipans-liela-futbola-nedela-ar-motoru-pieskanu.d?id=17294574"},
{"title": "Ivars Āboliņš: Latvijas futbola izlasei nepieciešams Starkovs", "category": "Sports", "body": "Latvijas futbola izlases galvenais treneris Jurijs Andrejevs savu darbu ir padarījis un viņam jāaiziet. Pēc visu laiku apkaunojošākā zaudējuma mūsu futbola vēsturē, vairs nav nekādu argumentu, lai viņš turpinātu pildīt šos pienākumus. Izlasē pēdējo gadu laikā ienākuši tādi spēlētāji kā Kaspars Gorkšs, Deniss Kačanovs, Oskars Kļava, Ģirts Karlsons, Genadijs Soloņicins un Aleksejs Višņakovs. Izlases gaisu apostījuši arī Deniss Ivanovs, Jevgenijs Kosmačovs, Pāvels Surņins, Aleksandrs Cauņa un nu jau arī \"jaunpilsonis\" Andrejs Perepļotkins. Tie visi, ar dažiem izņēmumiem, ir jauni puiši, kuri īsto rezultātu taisīs pēc dažiem gadiem. Zinot Andrejeva priekšteča Aleksandra Starkova konservatīvo pieeju spēlētāju izvēlei, kļūst skaidrs, ka diez vai viņš tik vieglu roku būtu atvadījies no virknes veterānu un uzticējies mazāk pieredzējušiem vīriem. Tāpat Andrejevs ir uzklausījis Latvijas izlases ierindas līdzjutēju gadiem skandinātu vēmi izlasē redzēt \"Liepājas metalurgu\" pārstāvošus spēlētājus. Tagad liepājnieki izlasē spēlē, turklāt tieši uz šī kluba bāzes veidotā komanda vēl pavisam nesen piedzīvoja divus zaudējumus pārbaudes turnīrā Kiprā. Un tieši Andrejeva laikā, šķiet, pirmo reizi atjaunotās Latvijas vēsturē, oficiālā pasaules čempionāta kvalifikācijas spēlē mūsu izlases starta vienpadsmitniekā nebija neviena \"Skonto\" spēlētāja. Un tas Latvijas apstākļiem jau ir daudz. Protams, ka sliktajiem izlases rezultātiem, bez jau minētās paaudžu maiņas, ir arī citi objektīvi izskaidrojumi. Spēlētāju traumas un formu kritumi neiepriecinās nevienu treneri. Turklāt Latvijā spēlētāju resursi ir tik lieli, cik tie ir, un bez tiem, kurus jau aicina uz izlasi, vēl tās līmenim atbilst ne vairāk kā desmit spēlētāji. Taču pat neskatoties uz visu iepriekš minēto, aktuāls paliek jautājums - vai Andrejevs ir tas cilvēks, kurš spējīgs saliedēt komandu un vadīt to kā ciešā kulakā savilktu dūri? Ir dzirdēts, ka viņš ir pārāk pielaidīgs attiecībās ar spēlētājiem, viņam trūkst stingra mugurkaula. Droši vien, ka tā tas arī ir un tieši tādēļ pēc pārejas laika trenera lomas, nospēlēšanas būtu laiks aiziet. Iespējams, ka viņš šai pašai komandai būtu ideāls otrais treneris, vadības grožus nododot kāda autoratīvāka speciālista rokās. Un šeit rodas jautājums, kurš tad varētu nākt viņa vietā.  Romāns Grigorčuks šobrīd ir aizņemts savos darbos, par Polu Ešvortu nav skaidrības, vai viņš vispār spēj vadīt kādu daudz maz normāla līmeņa komandu un tādēļ it kā loģiski būtu skatīties ārzemju virzienā. Taču te nu parādās problēmas, jo nav pārliecības vai Latvijas futbola federācija vēlas sagaidīt no mūsu izlases kādus vērā ņemamus panākumus.  Nezinu vai ir daudz nacionālo izlašu, kuras uz izteikti svarīgām kvalifikācijas turnīra spēlēm dodas ar parastajiem pasažieru reisiem, stundām nīkst lidostās, gaidot pārsēšanos, turklāt lidaparātā atrodas kopā ar gaidāmā pretinieka \"ultrām\", kuri kārtīgi \"paņēmuši uz krūts\" atgriežas mājās no iepriekšējās savas izlases spēles. Tieši tā notika ar Latvijas futbola izlasi, kad tā devās uz Belfāstu, lai spēkotos ar Ziemeļīrijas valsts vienību. Kā atzinuši paši spēlētāji šāds te pārlidojums atstāj graujošu ietekmi uz gatavību spēlei un divu līdzvērtīgu pretinieku spēkošanās gadījumā svarīga ir katra nianse. Turklāt šī nav vienīgā reize, kad izlase uz spēlēm nelido ar čārterreisu, un tā jau ir attieksme. Ja jau federācijai nav naudas pat šādām elementārām lietām, tad jājautā, vai kaut ko labāku par Andrejevu vispār esam pelnījuši? Man pašam liekas, ka esam. Un cilvēks, kuru esam pelnījuši ir Aleksandrs Starkovs. Viņš šobrīd pilda \"Skonto\" sporta direktora pienākumus, taču diez vai tas ir viņam atbilstošs līmenis. Starkova komanda ir Latvijas izlase! Kopā ar to viņš, iekļūstot Eiropas čempionāta finālturnīrā, jau ir sasniedzis, iespējams, visu laiku nozīmīgāko panākumu Latvijas sporta vēsturē. Un tādēļ viņam jādod iespēja to vismaz pamēģināt izdarīt vēlreiz!", "link": "https://www.delfi.lv/sports/news/analysis/ivars-abolins-latvijas-futbola-izlasei-nepieciesams-starkovs.d?id=17342279"},
{"title": "Girgensons gūst vārtus pret Merzļikinu; 'Blue Jackets' pārbaudes spēlē pieveic 'Sabres'", "category": "Sports", "body": "Savus pirmos vārtus šajā Nacionālās hokeja līgas ( NHL ) pirmssezonā trešdien guva Bufalo \" Sabres \" uzbrucējs  Zemgus Girgensons , kurš pārbaudes spēlē pārspēja savu tautieti Kolumbusas \" Blue Jackets \" vārtos Elvi Merzļikinu. \"Blue Jackets\" pārbaudes mačā laukumā ar rezultātu 5:3 pārspēja \"Sabres\". Girgensons precīzo metienu izdarīja spēles 12. minūtē, kad viņš Merzļikinu pārspēja no labā iemetiena apļa. Šī viņam bija otrā pārbaudes spēle pirms jaunās sezonas, un tie viņam bija pirmie vārti. Girgensons, 2-1  #LetsGoBuffalo   #CBJ   pic.twitter.com/ffp11baKRY October 4, 2023 Uzbrucējs no Latvijas laukumā pavadīja 13:44 minūtes, kuru laikā izpildīja arī vienu spēka paņēmienu un nopelnīja lietderības koeficientu +1. Savukārt Merzļikins \"Blue Jackets\" vārtos atvairīja 23 no 26 pretinieku metieniem, aizvadot pilnu spēli. Kolumbusas komandas labā vārtus guva  Patriks Laine , Emīls Bemstroms, Jonijs Gudro, Adams Fantili un Kirils Marčenko. \"Sabres\" vienībā precīzi bija arī Ouens Pauels un Zaks Bensons. Vēl trešdien vārtsargs Artūrs Šilovs palika rezervē, kamēr Vankūveras \"Canucks\" bez uzbrucēja Teodora Bļugera sastāvā ar 1:2 (0:1, 1:0, 0:1) zaudēja Sietlas \"Kraken\". Vankūveras vārtos stājās starpsezonas jaunieguvums Keisijs Desmits, kurš atvairīja 13 no 15 metieniem.", "link": "https://www.delfi.lv/sports/news/hokejs/girgensons-gust-vartus-pret-merzlikinu-blue-jackets-parbaudes-spele-pieveic-sabres.d?id=55999110"},
{"title": "Dzierkalam un Ābolam uzvaras vārti Zviedrijā", "category": "Sports", "body": "Latvijas hokejisti  Rodrigo Ābols  un  Mārtiņš Dzierkals  ceturtdien Zviedrijas hokeja līgas (SHL) spēlēs iemeta uzvaras vārtus attiecīgi Engelholmas \"Rogle\" un Šellefteo AIK panākumos. Ābols guva vienīgos vārtus mačā, kurā \"Rogle\" mājās pieveica \"Lulea\". Ābols ar vārtu guvumu vairākumā izcēlās 26.minūtē. Rodrigo Ābols gūst trešos vārtus sezonā. Komandas labākais snaiperis 🍎  pic.twitter.com/dk07biCans October 5, 2023 Uzbrucējs spēlēja 17 minūtes un 21 sekundi, divas reizes metot pa pretinieku vārtiem un uzvarot astoņos no 14 iemetieniem. Dzierkala pārstāvētā AIK izbraukumā ar 2:1 (0:0, 1:1, 1:0) uzvarēja \"Oskarshamn\". Dzierkals vārtus guva 56.minūtē. Mārtiņa Dzierkala pirmie vārti Zviedrijas čempionātā kļūst par viņa komandas uzvaras vārtiem  pic.twitter.com/8mU5EwKhvN October 5, 2023 Viņš laukumā pavadītajās 12 minūtes un 19 sekundēs trīsreiz meta pa vārtiem un spēli beidza ar +/- rādītāju +1. Pēc septiņām spēlēm AIK ar 14 punktiem ir ceturtā, Kristiāna Rubīna pārstāvētā Ērnšeldsvīkas \"MoDo\" ar 12 punktiem ieņem piekto vietu, bet \"Rogle\" ar desmit punktiem ir devītā 14 komandu čempionātā. Pagājušajā sezonā par čempioni kļuva Vekšes \"Lakers\", kas finālsērijā ar 4-1 uzvarēja Šellefteo AIK.", "link": "https://www.delfi.lv/sports/news/hokejs/dzierkalam-un-abolam-uzvaras-varti-zviedrija.d?id=56002674"},
{"title": "Balinskim aktīvs sniegums un liels spēles laiks, 'Panthers' uzvar NHL pārbaudes spēlē", "category": "Sports", "body": "Latviešu aizsargs  Uvis Balinskis  naktī uz piektdienu tika pie liela spēles laika Nacionālās hokeja līgas ( NHL ) pārbaudes spēlē, kurā Floridas \" Panthers \" guva uzvaru. \"Panthers\" izbraukumā ar 6:3 (1:1, 2:2, 3:0) pārspēja Tampabejas \"Lightning\". Balinskis uz ledus pavadīja 20:58 minūtes, kas bija otrais lielākais spēles laiks Floridas komandā, turklāt viņš bija pirmajā maiņā. Latvietis paguva izpildīt četrus metienus pa vārtiem, pielietot vienu spēka paņēmienu un nopelnīt pozitīvu lietderības koeficientu +1. Uvis Balinskis really doing everything he can right now to give a good impression to the FO/Coachinf staff in trying to make this team. Even if he doesn’t, he’s left a good impression tonight. He’s been really quick to loose pucks and jumping in on plays.  #TimeToHunt October 6, 2023 \"Panthers\" uzvaru šajā mačā ar diviem vārtiem kaldināja Kevins Stenlunds, bet izšķirošo pārsvaru Florida ieguva trešajā periodā, kas tika sākts ar neizšķirtu 3:3. 51. minūtē uzvaru nesošo ripu iemeta Džastins Sardifs. Viņu arī nosauca par dueļa spilgtāko zvaigzni. Balinskis piedalījies četrās no piecām \"Panthers\" pārbaudes spēlēm, bet gatavošanās sezonai tiks noslēgta sestdien ar vēl vienu cīņu pret \"Lightning\". Jauno sezonu Florida sāks 12. oktobrī pret Minesotas \"Wild\". Citā pārbaudes mačā ārpus pieteikuma palika vārtsargs  Elvis Merzļikins , bet Kolumbusas \" Blue Jackets \" mājās ar 2:4 (0:2, 1:0, 1:2) piekāpās Vašingtonas \"Capitals\". Nesenais Kolumbusas jaunieguvums no Vankūveras \"Canucks\" komandas Spensers Mārtins atvairīja 34 no 37 metieniem, tiekot nosaukts par cīņas trešo spožāko zvaigzni.", "link": "https://www.delfi.lv/sports/news/hokejs/balinskim-aktivs-sniegums-un-liels-speles-laiks-panthers-uzvar-nhl-parbaudes-spele.d?id=56002838"},
{"title": "NHL klubu treniņnometnēm pieteikti astoņi latvieši, tajās piedalīsies septiņi", "category": "Sports", "body": "Nacionālās hokeja līgas ( NHL ) klubu pirmssezonas treniņņometnēm pieteikti astoņi latviešu spēlētāji, taču tajās piedalīsies septiņi. Šonedēļ NHL komandas sāk treniņnometnes sezonai, kur pirmais mačs tiks aizvadīts 10. oktobrī. Turklāt jau svētdien un pirmdien pirmās pārbaudes spēles aizvadīs visas komandas, kuru nometņu pieteikumā ir latvieši. Kolumbusas \" Blue Jackets \" pirmā vārtsarga statusu centīsies attaisnot  , kamēr Vankūveras \" Canucks \" nometnē cīnīsies pasaules čempionāta vērtīgākais spēlētājs, vārtsargs   un uzbrucējs  . Šilovam gan prognozējama došanās uz fārmklubu Amerikas Hokeja līgā (AHL), jo  \"Canucks\" nupat iemainīja pieredzējušu vārtsargu Keisija Desmita personā . Savukārt par vietu Floridas \"Panthers\" sastāvā arī cīnīsies divi latvieši - pagājušās sezonas Čehijas čempionāta labākais aizsargs   un vien 19 gadus vecais uzbrucējs  , kuram gan drošāk prognozējama došanās uz Kanādas junioru līgu. Tikmēr Bufalo \" Sabres \" ierasti būs uzbrucējs  , bet Nešvilas \"Predators\" vārtu līniju centīsies iekarot  . Viņam aiz muguras četras labas sezonas Nacionālās koledžu sporta asociācijas (NCAA) čempionātā. Viņš, visticamāk, sezonu sāks fārmklubā Milvoki \"Admirals\", ar ko latvietis noslēdza līgumu pagājušās sezonas izskaņā, uzsākot savas profesionāļa gaitas. Vēl Pitsburgas \"Penguins\" treniņnometnes pieteikumā atrodams uzbrucējs  , taču viņš pašlaik ārstē savainojumu un, visticamāk, cīnīsies AHL, kur aizvadīja jau iepriekšējo sezonu.", "link": "https://www.delfi.lv/sports/news/hokejs/nhl-klubu-treninnometnem-pieteikti-astoni-latviesi-tajas-piedalisies-septini.d?id=55961846"},
{"title": "LOK Ētikas komisija nevērtēs Latvijas sieviešu pludmales regbija izlases gozēšanos partijas kreklos sacensībās Maskavā", "category": "Sports", "body": "Latvijas Olimpiskās komitejas  (LOK) Ētikas komisija nevērtēs, vai Latvijas sieviešu pludmales regbija izlases dalībnieces un vairāki izlasi apkalpojošie sporta darbinieki, sacensību laikā Maskavā gozējoties partijas \"KPV LV\" kreklos, nav pārkāpuši LOK Ētikas kodeksu, pavēstīja LOK pārstāvis Mārtiņš Mālmeisters. Mālmeisters aģentūrai LETA skaidroja, ka pludmales regbijs nav olimpiskais sporta veids, līdz ar to LOK Ētikas komisija šo jautājumu neskatīs, tā kā tās kompetencē ir skatīt vienīgi olimpisko sporta veidu ierosinātās lietas. Izglītības un zinātnes ministrija  (IZM) bija aicinājusi LOK Ētikas komisiju izvērtēt, vai Latvijas sieviešu pludmales regbija izlases dalībnieces un vairāki izlasi apkalpojošie sporta darbinieki, sacensību laikā Maskavā gozējoties partijas \"KPV LV\" kreklos, nav pārkāpuši LOK Ētikas kodeksu. Ministrija lūdza biedrībai \"Latvijas Regbija federācija\" sniegt skaidrojumu par publiskajā telpā pieejamo informāciju, ko apliecina arī fotogrāfijas, par to, ka Latvijas sieviešu pludmales regbija izlases dalībnieces un vairāki izlasi apkalpojošie sporta darbinieki Eiropas čempionāta pludmales regbijā norises vietā Maskavā, piedaloties izlases treniņā, valkāja nevis Latvijas regbija izlases kreklus, bet gan kreklus, uz kuriem attēlota arī politiskās partijas \"KPV LV\" simbolika. Korupcijas novēršanas un apkarošanas birojs ( KNAB ) patlaban skaidri neatklāj, vai, kontrolējot priekšvēlēšanu aģitācijas procesu, izvērtēs gadījumu, kad minētās izlases sportistes Maskavā parādījās partijas \"KPV LV\" kreklos. Latvijas Regbija federācijas prezidents Aivars Pilenieks apgalvoja, ka šādas darbības viņu pārsteigušas un nav saskaņotas ar federāciju, bet izlases kapteine Zane Sirsniņa-Kukaine klāstīja, ka krekli neesot vilkti politisku iemeslu dēļ, bet gan tikai tāpēc, lai treniņā izlases dalībniecēm būtu nodrošināts vienāds apģērbs.", "link": "https://www.delfi.lv/sports/news/other_kinds/regbijs/lok-etikas-komisija-nevertes-latvijas-sieviesu-pludmales-regbija-izlases-gozesanos-partijas-kreklos-sacensibas-maskava.d?id=50342115"},
{"title": "Apstiprinātas izmaiņas Latvijas Regbija federācijā; par LRF prezidentu kļūst Pilenieks", "category": "Sports", "body": "Uzņēmumu reģistrā oficiāli apstiprinātas izmaiņas Latvijas Regbija federācijā, līdz ar to par organizācijas jauno prezidentu kļuvis Aivars Pilenieks. 6. jūnijā bija izsludināta LRF biedru kārtējā pilnsapulce, kurā bija jāievēl jaunā vadība. Tomēr iepriekšējā dienā LRF valde lēma pārcelt biedru kopsapulci uz 27. jūniju. Lēmums par kopsapulces pārcelšanu bija pieņemts pēc konsultācijām ar Latvijas Olimpiskās komitejas (LOK) juristu, jo LRF prezidenta amata kandidāts Pilenieks sācis tiesvedību pret federāciju. Tomēr 6. jūnija vakarā LRF biedru sapulce notika, uz to ieradās pietiekams skaits biedru, un par LRF prezidentu ievēlēja Pilenieku. Savukārt valdē vēl ievēlēti Māris Zeltiņš un Aigars Ameters. Sākotnēji UR izmaiņas nefiksēja, jo dokumenti nebija atbilstoši noformēti. Tagad UR apstiprinājis izmaiņas, līdz ar to par LRF prezidentu kļuvis Pilenieks. Atgādinām, ka ilgstoši LRF valda nesaskaņas un tās organizatoriskā darbība pašā regbija sabiedrībā tika vērtēta kā haotiska. Beidzoties pilnvaru termiņam, pavasarī amatu atstāja tās prezidents Aleksandrs Zuments, bet 11. maijā biedri nespēja ievēlēt jauno prezidentu. Tādējādi pusotru mēnesi organizācija darbojās bez sava prezidenta.", "link": "https://www.delfi.lv/sports/news/other_kinds/regbijs/apstiprinatas-izmainas-latvijas-regbija-federacija-par-lrf-prezidentu-klust-pilenieks.d?id=50148173"},
{"title": "Nākotnes konkurents Šilovam: 'Canucks' noslēdz līgumu ar šovasar draftēto vārtsargu", "category": "Sports", "body": "Nacionālās hokeja līgas ( NHL ) vienība Vankūveras \" Canucks \", kuru pārstāv arī latviešu vārtsargs  Artūrs Šilovs  un uzbrucējs  Teodors Bļugers , noslēgusi trīs gadu līgumu ar jauno vārtsargu Taju Jangu, pirmdien paziņoja komanda. Tiek ziņots, ka ar 19 gadus veco Jangu, kuru \"Canucks\" pagājušā gada NHL draftā izvēlējās ar 144.numuru, noslēgts iesācēja līgums uz trim sezonām. Pagājušajā sezonā jaunais kanādiešu vārtsargs pārstāvēja Rietumu hokeja līgas (WHL) komandu Princdžordžas \"Cougars\", kuras sastāvā laukumā devās 34 spēlēs, atvairīja 88,9% metienu un vidēji mačā ielaida 3,89 vārtus. \"Tajs [Jangs] ir uzlabojis savu sniegumu kopš viņu draftējām, un esam apmierināti ar viņa parādīto spēli WHL izslēgšanas mačos,\" pirmdien pēc līguma parakstīšanas sacīja \"Canucks\" ģenerālmenedžeris Patriks Alvins. \"Viņam ir labs augums, un mūsu vārtsargu attīstības komanda viņa spēlē saskata lielu potenciālu.\" Pēdējo trīs sezonu laikā Jangs WHL čempionātā kopumā aizvadījis 60 mačus, atvairījis 89,2% metienu un vidēji zaudējis 3,72 vārtus spēlē. Deviņos izslēgšanas mačos viņam 86,6% atvairīto metienu un 4,81 zaudēti vārti. Plānots, ka arī nākamo sezonu Jangs uzsāks \"Cougars\" rindās. Paredzams, ka nākamajā sezonā \"Canucks\" vārtus NHL sargās Tečers Demko un nesen maiņā iegūtais Keisijs Desmits. Savukārt Šilovs, Spensers Martins, Zaks Savčenko un Ņikita Tolipolo, visticamāk, būs fārmklubu rīcībā AHL un ECHL čempionātos.", "link": "https://www.delfi.lv/sports/news/hokejs/nakotnes-konkurents-silovam-canucks-nosledz-ligumu-ar-sovasar-drafteto-vartsargu.d?id=55973860"},
{"title": "Žagars oficiāli noslēdz trīs gadu līgumu ar 'Fenerbahce'", "category": "Sports", "body": "Latvijas basketbolists  Artūrs Žagars  oficiāli noslēdzis līgumu ar Turcijas basketbola grandu Stambulas \" Fenerbahce \", kas viņu pirmajā līguma gadā izīrēs Lietuvas klubam Viļņas \"Wolves\", vēsta Turcijas klubs. 23 gadus vecais Žagars teicami sevi apliecināja Pasaules kausa izcīņā Latvijas izlases sastāvā, finālturnīra laikā izceļoties spēlē ar 12,4 punktiem un 7,4 rezultatīvām piespēlēm. Tā kā viņš Pasaules kausa laikā bija brīvais aģents, pēc turnīra par viņu bija pietiekami liela interese. Jau iepriekš izskanēja  runas par \"Fenerbahce\" interesi , bet pirmdien paziņots par oficiālu līgumu. Žagars noslēdzis trīs gadu līgumu, bet pirmajā sezonā viņš turpinās spēlēt Lietuvā, kur spēlēja aizvadītajā sezonā. Stambulas klubs viņu izīrēs Viļņas \"Wolves\" vienībai, kas cīnīsies  ULEB  Eiropas kausa izcīņā. Welcome to the 💛💙 family Arturs!  pic.twitter.com/Z4YW7TefIS September 18, 2023 \"Wolves\" komandas galvenais treneris nākamajā sezonā būs Ķēstutis Kemzūra, kurš savulaik vadījis arī Latvijas izlasi. Žagars iepriekšējā sezonā, pārstāvot Lietuvas komandu Ķēdaiņu \"Nevežis\", 22 mačos vidēji 28 minūtēs guva 15,4 punktus un atdeva 4,4 rezultatīvas piespēles. Šajā vasarā Žagaru kārojusi arī Spānijas komanda \"Valencia\", kas centusies nolīgt spēlētāju, taču tiesības uz latvieti Spānijas augstākajā līgā (ACB) joprojām piederot viņa iepriekšējam klubam Badalonas \"Joventut\". Lai no tām būtu gatava šķirties, vienība no \"Valencia\" prasījusi pusmiljonu eiro. Badalonas \"Joventut\" sistēmā Žagars bija kopš 2017. gada, bet pieaugušo komandā viņš tā arī netika pie būtiskas lomas. 2022. gadā viņš pusi sezonas pavadīja īrē Vācijas basketbola bundeslīgas komandā Braunšveigas \"Lowen\", kur 13 spēlēs vidēji atzīmējās ar 7,3 punktiem un 2,7 rezultatīvām piespēlēm.", "link": "https://www.delfi.lv/sports/news/basketbols/zagars-oficiali-nosledz-tris-gadu-ligumu-ar-fenerbahce.d?id=55950804"},
{"title": "Biedriņš kļuvis par jaunizveidotās Rīgas 'Zeļļi' biedru un vēstnesi", "category": "Sports", "body": "Par jaunizveidotās basketbola komanda Rīgas \"Zeļļi\" biedru un vēstnesi kļuvis viens no visu laiku labākajiem Latvijas basketbolistiem  Andris Biedriņš ,kurš desmit sezonas aizvadījis Nacionālajā Basketbola asociācijā ( NBA ),vēsta klubs. \"Esam lepni un pagodināti, ka Latvijas basketbola leģenda Andris Biedriņš izlēmis kļūt par \"Rīgas Zelli\" un kluba vēstnesi,\" sacīja \"Zeļļu\" prezidents Edgars Buļs. \"Andris ir visu laiku labākais Rīgas basketbola skolu audzēknis, un tas ir tikai loģiski, ka viņš pievienojas komandai, kas atrodas Rīgas jaunatnes basketbola sistēmas augšgalā un turpinās attīstīt galvaspilsētas jaunos talantus. Tieši tāda bija mana uzruna Andrim, un liels prieks, ka viņš mūs ir sadzirdējis. Biedriņš piekritis kļūt par kluba vēstnesi, kas sevī ietvers kluba reprezentāciju Latvijā un starptautiski, jaunu partneru piesaisti, jauno spēlētāju mentorēšanu, kā arī kopīgi ar Andri vedīsim mūsu jaunos talantus ciemos pie NBA zvaigznēm.\" \"Visas vasaras garumā ar kluba prezidentu Edgaru Buļu runājām par iespējamo iesaisti \"Rīgas Zeļļos\". Labi pazīstu gan Edgaru, gan kluba ģenerālmenedžeri Artūru Šēnhofu, no izlases laikiem zinu arī \"Zeļļu\" galveno treneri Juri Umbraško, un mani uzrunāja komandas vadības vīzija un redzējums par to, kā būtu jāattīstās klubam,\" sacīja Andris Biedriņš. \"Pats no basketbola esmu ieguvis ļoti daudz, pēc karjeras beigām esmu arī labi atpūties no sporta, un tagad esmu gatavs atkal iesaistīties Latvijas basketbolā. Turklāt arī mans dēls aktīvi trenējas basketbolā BS \"Rīga\" sistēmā, tāpēc man ir papildus motivācija. Sākotnēji kļūšu par kluba biedru un vēstnesi, gribu palīdzēt klubam ar sevi, kontaktiem un pieredzi nostabilizēties uz basketbola kartes. Skatīsimies, kā \"Zeļļi\" attīstās - ja viss apmierinās, neizslēdzu iespēju nākotnē kļūt arī par kluba akcionāru.\" Biedriņš 2004. gadā kļuva par pirmo latvieti, kurš ticis draftēts NBA, viņu ar augsto 11. numuru izvēloties Goldensteitas \"Warriors\". Šobrīd Sanfrancisko bāzētajā komandā Biedriņš pavadīja kopumā deviņas sezonas, labākajā izceļoties ar vidēji gūtajiem 11,9 punktiem un izcīnītajām 11,2 bumbām zem groziem. Vasarās Biedriņš devās palīgā arī nacionālajai valstsvienībai, pārstāvot Latviju divos Eiropas čempionātos.", "link": "https://www.delfi.lv/sports/news/basketbols/biedrins-kluvis-par-jaunizveidotas-rigas-zelli-biedru-un-vestnesi.d?id=55954810"},
{"title": "Šogad iedzīvotājus hokejs interesē vairāk nekā pērn", "category": "Sports", "body": "Šogad iedzīvotāji biežāk nekā pagājušajā gadā plāno sekot līdzi Latvijas hokeja izlases spēlēm pasaules čempionātā, liecina sabiedriskās domas pētījumu centra SKDS aptauja. Dati liecina, ka 62% respondentu piekrīt (atbildes ‘pilnībā piekrīt’ un ‘drīzāk piekrīt’), izteikumam ‘plānoju sekot līdzi Latvijas hokeja izlases spēlēm pasaules čempionātā’, tajā skaitā 42% atzīmējuši atbildi ‘pilnībā piekrīt’. Savukārt 33% aptaujātie apgalvojumam nepiekrīt (atbildes ‘pilnīgi nepiekrīt’ un ‘drīzāk nepiekrīt’). Pasaules čempionātā hokejā, kas šosestdien sākas Austrijā, Latvijas hokeja izlasei pirmā spēle notiks 30.aprīlī, kad jāspēlē ar Kanādas izlasi. Nākamās spēles Latvijas hokeja izlasei būs 3.maijā ar ASV izlasi, bet 5.maijā – ar Slovēnijas izlasi.  Biežāk nekā caurmērā Latvijas hokeja izlases spēlēm pasaules čempionātā plāno sekot līdzi vīrieši, iedzīvotāji vecumā no 18 līdz 34 gadiem, respondenti ar augstāko izglītību, latvieši, gan valsts, gan privātajā sektorā strādājošie, aptaujātie, kuru vidējie ienākumi uz vienu ģimenes locekli mēnesī pārsniedz 86 latus, kā arī lauku apvidos dzīvojošie.", "link": "https://www.delfi.lv/sports/news/hokejs/sogad-iedzivotajus-hokejs-interese-vairak-neka-pern.d?id=11042727"},
{"title": "ASV hokeja izlase pārbaudes spēlē uzvar Vāciju", "category": "Sports", "body": "ASV hokeja izlase, kas ir Latvijas valstsvienības pretiniece gaidāmajā pasaules čempionātā, trešdien savā pēdējā pārbaudes spēlē ar 3:1 (0:0, 1:1, 2:0) viesos pārspēja Vāciju. Pirmajā abu izlašu pārbaudes mačā otrdien ASV Vāciju pieveica ar 3:2.  Kā zināms, divas pārbaudes spēles ar Vācijas valstsvienību pagājušajā nedēļā aizvadīja arī Latvijas izlase. Pirmo maču izdevās uzvarēt ar 4:2, bet otrajā spēlē tika fiksēts neizšķirts 3:3.  Pasaules čempionātā Latvijas izlase ielozēta B apakšgrupā kopā ar Kanādas, ASV un Slovēnijas hokejistiem. 30.aprīlī šīs apakšgrupas pirmajā mačā spēkiem mērosies Latvija un Kanāda, 3.maijā Latvijas izlasei būs jāspēlē ar ASV valststvienību un 5.maijā jātiekas ar slovēņiem. Nākamajā sacensību kārtā iekļūs apakšgrupas trīs labākās komandas.  ASV hokeja izlases sastāvs: vārtsargi Tajs Konklins, Riks Dipjetro, Tims Tomass; aizsargi Brets Hauers, Hals Džils, Džordans Leopolds, Džons Maikls Lailess, Pols Mārtins, Ārons Millers, Endijs Roučs; uzbrucēji Ēriks Kouls, Mets Kalens, Braiens Džonta, Adams Hols, Džefs Halperns, Maiks Knuble, Deivids Legvands, Maiks Modano, Jans Ščastnijs, Ričards Pārks, Marks Perišs, Dags Veits, Maiks Jorks.", "link": "https://www.delfi.lv/sports/news/hokejs/asv-hokeja-izlase-parbaudes-spele-uzvar-vaciju.d?id=11044440"},
{"title": "Lomažs pieliek punktu cerībām paspēt atveseļoties līdz Pasaules kausam", "category": "Sports", "body": "Latvijas basketbola izlasē 2023. gada Pasaules kausa izcīņā tomēr nespēlēs aizsargs  Rihards Lomažs , kurš vēl ilgāku laiku mēģināja ātri atgriezties laukumā pēc ceļgala krustenisko saišu plīsuma. \"Pasaules kauss tuvojas straujiem soļiem, tādēļ šoreiz esmu pieņēmis lēmumu atbalstīt komandu ārpus divpadsmitnieka,\" savā paziņojumā sociālajā tīklā \"Facebook\" rakstīja Lomažs. Vēl jūnijā sarunā  ar mediju MVP Lomažs stāstīja , ka treniņos notiekošais raisīja optimismu un pastāvēja diezgan liela varbūtība, ka viņš varēs ar valstsvienību gatavoties Pasaules kausam. Tomēr pirmdien, 24. jūlijā, viņš paziņoja, ka šīm spekulācijām pieliek punktu. \"Gribēju šo informāciju nodot, lai izbeigtu visas spekulācijas par un ap manu atgriešanos Pasaules kausā,\" viņš uzsvēra. \"Pirmo reizi dzīvē pateicu vārdus \"nē\" valstvienībai, tas tiešām nav viegli, bet šoreiz tas būs pareizais lēmums, lai ar tīru prātu un bez liekiem jautājumiem varu gatavoties sezonai.\" Lomažs janvārī Vācijas bundeslīgas čempionāta spēlē guva smagu traumu, kas lika viņam sezonu noslēgt priekšlaicīgi. Pasaules kausa atlases turnīrā Lomažs bija rezultatīvākais Latvijas izlases spēlētājs, gūstot 15,6 punktus. Lomažs aizvadīja arī vienu no individuāli spilgtākajām spēlēm turnīrā - toreiz zaudējumā pret Serbiju viņš iemeta 33 punktus. Saspēles vadītāja pozīcija Latvijas izlasē ir ļoti svarīga, jo šobrīd nopietnu traumu ārstē arī pieredzējušais  Jānis Strēlnieks . Abi ar Lomažu bija iekļauti  paplašinātajā kandidātu sarakstā.", "link": "https://www.delfi.lv/sports/news/basketbols/lomazs-pieliek-punktu-ceribam-paspet-atveseloties-lidz-pasaules-kausam.d?id=55780382"},
{"title": "Plašī uzvar Pasaules kausa izcīņas posmā slalomā", "category": "Sports", "body": "Šveices kalnu slēpotājs Didjē Plašī otrdien Kranjskagorā jau otro reizi sezonā uzvarēja Pasaules kausa izcīņas posma sacensībās slalomā. Panākumu šveicietim nodrošināja divu braucienu summā uzrādītais laiks - minūte un 40,39 sekundes. Plašī, kas šosezon pirmo reizi Pasaules kausa posmā uzvarēja Bīverkrīkā (ASV), uzrādīja labāko laiku pirmajā braucienā, bet otrajā iegūto pārsvaru noturēja.  Pārsteidzoši labi otro braucienu veica islandietis Kristins Bjornsons, kam, otrajā braucienā startējot no 29. pozīcijas, izdevās uzrādīt labāko laiku un divu braucienu summā ierindoties 4.vietā.  Pasaules kausa izcīņas posms:  Slaloms:  1. Didjē Plašī (Šveice) 1:40,39 (48,20+52,19)  2. Benjamins Raihs (Austrija) 1:40,48 (48,31+52,17)", "link": "https://www.delfi.lv/sports/news/other_kinds/other/plasi-uzvar-pasaules-kausa-izcinas-posma-slaloma.d?id=9573"},
{"title": "Rihards Snikus Beļģijā izpilda nākamo kvalifikācijas normatīvu Parīzes paralimpiskajām spēlēm", "category": "Sports", "body": "Nedēļas nogalē Beļģijā Latvijas paralimpietis Rihards Snikus jāšanas sportā izpildīja nākamo kvalifikācijas normatīvu Parīzes paralimpiskajām spēlēm, ziņo Latvijas Jātnieku federācija (LJF). Kvalifikācija Parīzes spēlēm sākās ar 2022. gada pasaules čempionātu Dānijas pilsētā Herningā, un Vāregemas trīszvaigžņu statusa turnīrs bija kārtējais solis dalībai Parīzes spēlēs. LJF ziņo, ka no piektdienas līdz svētdienai noritējušajās sacensībās bija pieteikti 92 sportisti dueti no 19 valstīm. Snikus Vāregemā startēja ar diviem zirgiem. \"Grand Prix Gr1\" shēmā ar zirgu \"King Of The Dance\" viņš izcīnīja uzvaru, iegūstot rezultātu 80,049%. Otrās vietas ieguvēja itāliete Sāra Morganti finišēja ar rezultātu 75,792%. Ar otru zirgu \"Adeira\" Snikus \"Grand Prix Gr1\" shēmā ar 67,792% ierindojās trīspadsmitajā vietā. Snikus izcīnīja uzvaru arī \"Grand Prix\" brīvās izvēles shēmā, finišējot ar rezultātu 80,794%.", "link": "https://www.delfi.lv/sports/news/other_kinds/other/rihards-snikus-belgija-izpilda-nakamo-kvalifikacijas-normativu-parizes-paralimpiskajam-spelem.d?id=55457310"},
{"title": "LOK Ētikas komisija ierosinājusi lietu par potenciālo interešu konfliktu Tikmera darbībā", "category": "Sports", "body": "Latvijas Olimpiskās komitejas  (LOK) Ētikas komisija ierosinājusi lietu saistībā ar iespējamu interešu konfliktu LOK prezidenta Žorža Tikmera darbībā, informē komiteja. Šomēnes Latvijas Televīzijas (LTV) \"Sporta studijas\" intervijā ar LOK prezidentu Tikmeru atklātībā nāca informācija par viņa bijušo un esošo ģimenes locekļu iesaisti uzņēmos, kas sniedz pakalpojumos olimpiskajiem centriem. Pēcāk Tikmers norādīja, ka pret viņu  nomelnošanas kampaņu veicot Latvijas Basketbola savienība (LBS) , un par nepamatotiem šos izteikumus nosauca LBS prezidents  Raimonds Vējonis . Viņš arī norādīja, ka pēc izskanējušās informācijas  Tikmeram vajadzētu atstāt LOK vadītāja amatu . LOK Ētikas komisija ierosināja lietu par iespējamo interešu konfliktu Ž.Tikmera darbībā. Pēc R.Vējoņa iesnieguma, tika ierosināta lieta par LBS ieskatā nepamatotiem Ž.Tikmera izteikumiem saistībā ar “nomelnošanas” kampaņas organizēšanu. Nākošā sēde plānota 11.maijā. April 24, 2023 Tikmera skandāla dēļ arī sasaukta LOK Ģenerālās asamblejas ārkārtas sesija, iekļaujot tās darba kārtībā arī jautājumu par viņa iespējamo interešu konfliktu. Tā notiks 26. maijā. LTV sporta ziņu redakcija ziņoja, ka vairāki ar Tikmeru saistīti uzņēmumi bijuši ilggadēji piegādātāji LOK un tās paspārnē esošajiem olimpiskajiem centriem. Dažiem no tiem tas bijis laikā, kad Tikmers bija LOK viceprezidents un ģenerālsekretārs, bet pāris - kad viņš jau kļuvis par LOK prezidentu. LTV guva apstiprinājumu informācijai par pieciem uzņēmumiem - SIA \"SC Kafe\", SIA \"Ice Ring\", SIA \"Plus Fitness\", SIA \"Express Travel\" un SIA \"Rumba koģenerācija\" -, kuros līdzīpašnieces kādā brīdī bijušas vai joprojām ir Tikmera bijusī sieva Gita Ducmane un tagadējā dzīvesbiedre Inese Celmiņa. Trīs uzņēmumos Celmiņa kļuvusi par līdzīpašnieci Ducmanes vietā, kad Tikmers no Ducmanes šķīries. Šo uzņēmum darbības nozares ir ēdināšana, trenažieru īre, slidotavas piegāde, koģenerācija un ceļošanas pakalpojumi. Atsevišķos uzņēmumos kapitāldaļas pieder arī bijušā LOK prezidenta Viļņa Baltiņa dzīvesbiedrei un bijušā finanšu direktora Alda Āboliņa meitai, ziņo LTV.", "link": "https://www.delfi.lv/sports/news/other_kinds/other/lok-etikas-komisija-ierosinajusi-lietu-par-potencialo-interesu-konfliktu-tikmera-darbiba.d?id=55459628"},
{"title": "Anatolijs Kreipāns: Jāpērk helikopters…", "category": "Sports", "body": "Latvijas LMT futbola virslīgas čempionāta pirmā riņķa pēdējā kārta pārspēja visas prognozes – visas četras spēles bija ne tikai bezgala aizraujošas un pat dramatiskas, bet arī rezultatīvas, jo tajās tika gūti 20 (divdesmit!) vārti. Kāpēc vienlaicīgi nevar būt kaut vai divās vietās? Tik aktuāls šis jautājums Latvijas futbola čempionātā vēl nav bijis. Tieši tāpēc pieminēts helikopters – tas noderētu, lai varētu apspēt uz spēlēm, ja tās sākas kaut vai ar stundas vai divu stundu atstarpi… \"Rīgas\" rindās ir arī pieredzējuši futbolisti, kuru loma šajā situācijā kļūst vēl nozīmīgāka. Šķiet, ka komandas galvenajam trenerim Sergejam Semjonovam un viņa palīgiem ir izvedies izveidot saliedētu komandu un izdodas arī radīt tādu gaisotni komandā, lai līderu nastu negribētos pēc iespējas ātrāk nokratīt. Cik \"Rīga\" patiesībā ir spēcīga un cik pamatotas ir tās ieceres spēkoties par medaļām, par to vēl pāragri runāt pat tagad, to redzēsim…pēc pirmajiem komandas zaudējumiem. Uzslavu pelnījis arī \"Olimps\", kurš otrā puslaika sākumā izvirzījās vadībā (2:1), kurš ar katru spēli rāda arvien labāku sniegumu. Tāpat kā \"Rīgai\" tagad svarīgi ir nesalūzt psiholoģiski zem līdera nastas, tā jaunajiem \"Olimpa\" spēlētājiem svarīgi nesalūzt zem tamlīdzīgu neveiksmju nastas. Komanda ir interesanta, tajā ir vairāki talantīgi futbolisti un atliek tikai tiem novēlēt izturību un pacietību. Uzvaras būs! Tikai līdzjūtību var izteikt \"Jūrmalas\" komandai. Atspēlēties no 0:2 un tad no 2:3, bet tomēr zaudēt – tas ir smags trieciens… Kā futbolisti to izturēs? Turklāt Jūrmalas komandai tā jau ir otrā pēc kārtas tamlīdzīga spēle, atšķirība tikai tā, ka mačā pret \"Skonto\" viņi paši bija vadībā ar 2:0, taču muļķīga noraidījuma dēļ nenoturēja uzvaru. Spēlē pret Liepājas \"Metalurgu\" iepriekšējā mača sekas nejuta. Redzēsim, kā būs šoreiz, taču arī mačā pret \"Metalurgu\" jūrmalnieki pierādīja, ka runas par medaļu iegūšanu nebija tikai tukšas runas. Galvenais ir tas, ka komanda rāda saturīgu un dinamisku (arī rezultatīvu!) futbolu.  Šķiet, ka līdzjutēji vēl nav noticējuši, ka pašmāju futbola čempionāts patiešām ir tik aizraujošs. Slokā bija ap 500 skatītāju, \"Daugavas\" stadionā – labi, ka vairāk par 300… Var diskutēt par tā līmeni, taču tas ir bezjēdzīgi, jo jāsaprot, ka tas Latvijā principā nekad nebūs un nevar būt tāds, kāds ir Anglijā, Vācijā, Itālijā vai Spānijā. Kāds tas ir? Katrā ziņā tas nav zems, spēku samērs vēl vairāk ir izlīdzinājies (pirmām kārtām uz tā rēķina, ka spēcīgākas kļuva tā sauktās turnīra tabulas vidusdaļas komandas), spēles ir skatāmas, bet… No otras puses – kāpēc man būtu jāmirkst vēsā laikā lietū Slokā? Turklāt pašreiz stadionā rit remonts un cik nu tur to vietu ir, tās arī visas tiek aizņemtas arī lietū. Lai nāktu līdzjutēji, tikai ar labu un aizraujošu futbolu vien ir par maz. Jācer, ka klubi izmantos radušos labvēlīgo situāciju un papulēsies piesaistīt uz savām spēlēm arvien vairāk līdzjutēju, ka šī labvēlīgā situācija kļūs par dzinuli spēļu arēnu labiekārtošanai, jo labu futbolu gribas skatīties labos apstākļos.  \"Gan jau trešajā riņķī sāksim vākt punktus,\" pirms mača ar \"Skonto\" Rīgā skumji pajokoja Daugavpils \"Daugavas\" viceprezidents Vladislavs Drīksne. Un piebilda – tikai tad jau būs par vēlu… Pagaidām viņa paredzējums diemžēl piepildās, jo pieredzējušajam krievu trenerim Sergejam Petrenko nekādi neizdodas sabalansēt komandas spēli. 1:3 Ventspilī bija likumsakarīgs iznākums. Ventspilnieku galvenā trenera Romāna Grigorčuka krēsls atkal kļuva stabilāks, bet vai tagad nesašūpojās Petrenko krēsls? Skaidrs, ka labu komandu nevar izveidot dažu mēnešu laikā, taču paši ziniet, kā dažkārt ir pacietību naudas devējiem… Šodiena – nauda, rīt – rezultāts! Otro spēli pēc kārtas ar rezultātu 2:2 pabeidz \"Skonto\" un otro reizi pēc kārtas daudzkārtējais čempions atspēlējas, turklāt Daugavpilī pret \"Dinaburg\" skontieši atspēlējās divas reizes (no 0:1 un 1:2). Tas liecina, ka komandai ir raksturs, ka ar cīņas garu viss ir kārtībā, bet ar spēli… Nevar teikt, ka \"Skonto\" spēlē slikti, pēc uzvārdiem (uz papīra) tā ir viena no spēcīgākajām komandām, arvien drošāk tās rindās iejūtas jaunie pašmāju futbolisti, bet punkti nāk pārāk lēni un smagi, komandas pārtapšanas process rit gausāk nekā tika cerēts. Uzvaras una tgriešanās starp pretendentiem uz titulu ir tikai laika jautājums? Pēc kāda laika arī redzēsim.", "link": "https://www.delfi.lv/sports/news/analysis/anatolijs-kreipans-japerk-helikopters.d?id=17790281"},
{"title": "Māris Rīmenis: Vai latvietis kaldinās uzvaru 'Giro d'Italia'?", "category": "Sports", "body": "Šo sestdien sāksies pasaulē otrs nozīmīgākais daudzdienu velobrauciens \"Giro d'Italia\", kam pienākusi jau 90.gadskārta. Svētki arī Latvijas līdzjutējiem, jo pēc trīs gadu pārtraukuma \"Giro d'Italia\" startēs arī mūsu sportists – Raivis Belohvoščiks. Ja iepriekš  Romāns Vainšteins cīnījās par uzvaru atsevišķos posmos un uz augstu vietu kopvērtējumā nepretendēja, tad Belohvoščikam ir pavisam cits uzdevums – palīdzēt komandas biedram itālietim Džilberto Simoni uzvarēt kopvērtējumā. Tieši tā telefonsarunā šonedēļ no Itālijas teica R.Belohvoščiks un tam ir savs pamatojums. Simoni pats divreiz jau uzvarējis šajā velobraucienā ( 2001.un 2003.gadā), turklāt kopš 1999.gada vienmēr bijis labāko trijniekā (izņemot neveiksmīgo 2002.gadu ). Pērnā gada uzvarētājs Ivans Basso atzinies dopinga grēkos un šogad nestartēs, tādējādi nopietnākie Simoni konkurenti varētu būt citi itālieši Damiano Kunego, Paolo Savoldelli, Danilo di Luka, Dāvids Rebelins un Stefano Gardzelli, tāpat dānis Mihaels Rasmusens un ukrainis Jaroslavs Popovičs. Bukmeikeru kantoru vērtējumā vislielākās izredzes ir Kunego, taču arī Simoni un Savoldelli iespējas tiek vērtētas gandrīz tikpat augstu.  Raivis ar komandas partneriem Sardīnijā ( te notiks pirmais posms – komandu brauciens uz laiku) ieradās trešdien un jau uzreiz aizvadīja vieglu treniņu:\" Laiks ir labs, kaut paliels vējš un visi jūtamies labā formā. Pirms tam jau izbraucām vienu kalnu posmu netālu no manas mītnes vietas Bergamo, tad pārlaidām nakti Milānā un atlidojām uz Sardīniju. Pirmie treniņi kalnos pēc līdzenuma posmiem vienmēr ir grūti, bet pēc trim četrām dienām jau pamazām pierod.\"   Pats Raivis kopā ar šveicieti Rubensu Bartoljati un vēl dažiem puišiem būs galvenais palīgs jeb \"gregari\" komandas kapteinim Simoni līdzenuma posmos, tāpat latvietim jābūt \"Saunier Duval –Prodir\" līderim solo braucienos līdzenumā. Raivja svars pašlaik esot ap 72 kilogramiem, taču vēl iekšā liels šķidruma daudzums un kalnos viņš noteikti kļūs par kilogramiem trim vieglāks. Lielajos kāpumos Simoni galvenie palīgi būs viņa tautieši  Leonardo Piepoli un Rikardo Riko. Piepoli var uzbraukt gluži vai par vertikālu sienu, smej Raivis, jo viņa svars jau tagad ir ap 52 kilogramiem, arī Riko ir viegls kā pūciņa.  Paša Simoni lielākais trumpis ir lielā pieredze ( itālietim jau  35 gadi) un spēja labi braukt gan kalnos, gan solo braucienos.   \"Giro d'Italia\" kalni  ir pats stāvāki nekā \"Tour de France\" , turklāt  šogad vēl 13.posmā būs vienatnē jāveic solo brauciens kalnā. Tas leģendārā Marko Pantāni jeb pirāta piemiņai. Belohvoščiks prognozē, ka dažs labs vispār nespēs izturēt šo pārbaudījumu.   Visos pēdējos \"Giro d'Italia\" velobraucienos uzvarējis kāds no mājiniekiem un tā itāliešiem ir gluži vai prestiža lieta. Pēdējās ārzemnieku uzvaras bija līdz 90.gadu vidum, kad uzvaras laurus plūca Migels Indurains, Tomijs Romingers, Jevgēņijs Berzins un Pāvels Tonkovs. Ar pirmo numuru šogad brauks Paolo Betīni, taču viņa izredzes uzvarēt tik stāvos kalnos ir minimālas.\"Saunier Duval-Prodir\" līdera Džilbero Simones dzelteni balto krekliņu rotās \"acīte\" – 21.numurs, bet Raivim Belohvoščikam – 23 numurs. Jā, Itālijā ir savas tradīcijas un kopvērtējuma līderis te nebrauks dzeltenā, bet gan rozā krekliņā. Tas tādēļ, ka lielāko atbalstītāju avīze \" La Gazzetta dello Sport\" vēsturiski tiek drukāta uz rozā papīra.   Velobrauciens turpināsies līdz pat 3.jūnijam ar finišu Milānā, taču grūtākie kalnu posmi sāksies no 24.maija. Latvijas līdzjutējiem gan jāpatur prātā, ka Raivis Belohvoščiks labāko rezultātu varētu uzrādīt 2.jūnijā 43 kilometru solo braucienā, vai arī kādā nelielā grupiņā aizmukt no pārējiem līdzenumu posmos. Ātruma izturība ir Raivja trumpis un savās otrajās mājās Itālijā to vajadzētu izmantot. Savulaik 1999.gada pasaules čempionātā Itālijā Raivis jau bija ceturtais tieši solo braucienā, par nieka tiesu atpaliekot no slavenā Krisa Bordmena.", "link": "https://www.delfi.lv/sports/news/analysis/maris-rimenis-vai-latvietis-kaldinas-uzvaru-giro-ditalia.d?id=17811224"},
{"title": "Balinskis nepiedalās 'Panthers' pārbaudes spēlē", "category": "Sports", "body": "Latvijas hokeja aizsargs  Uvis Balinskis  otrdien nepiedalījās Nacionālās hokeja līgas ( NHL ) kluba Floridas \" Panthers \" pārbaudes spēlē, kurā tas ar rezultātu 0:2 piekāpās Tampabejas \" Lightning \". Līdz šim šajā pirmssezonā Balinskis aizvadījis trīs pārbaudes spēles, bet šoreiz treneru korpuss deva iespēju citiem aizsargiem sevi apliecināt. \"Lightning\" komandas vārtos Jonass Johansons atvairīja visus 25 \"Panthers\" hokejistu izpildītos metienus. Savukārt ar precīziem metieniem izcēlās Taners Dženo un Nikolass Pols. Šonedēļ \"Panthers\" aizvadīs vēl divas pārbaudes spēles, bet 12. oktobrī Floridas klubs aizvadīs pirmo regulārā čempionāta spēli pret Minesotas \"Wild\".", "link": "https://www.delfi.lv/sports/news/hokejs/balinskis-nepiedalas-panthers-parbaudes-spele.d?id=55995608"},
{"title": "Bez sporta un koncertiem – Helsinkos nīkuļo agresoriem piederošā hokeja halle", "category": "Sports", "body": "1997. gadā atvērtā Helsinku arēna plaši bija pazīstama ar nosaukumu \"Hartwall Arena\". Helsinku alus darītavas \"Hartwall\" vārds arēnas nosaukumā bija līdz pat Krievijas iebrukumam Ukrainā, kad alus darītava atteicās no šī reklāmas līguma, nogriežot tādējādi saikni ar agresorvalsti. Sākotnēji halle piederēja somu biznesa magnātam Harijam Harkimo, bet 2013. gadā \"Hartwall Arena\" nopirka uzņēmums \"Arena Events\", kuras lielākie akcionāri ir Putinam pietuvinātās Rotenbergu ģimenes pārstāvis Romāns un Timčenko. Timčenko un Romāna Rotenberga tēvs Boriss vēl šī gada sākumā bija Somijas pilsoņi, bet par viņu pilsonību iegūšanu lietu ierosināja Somijas Drošības un pretizlūkošanas dienests (SUPO). SUPO radušās aizdomas, ka Boriss Rotenbergs un Timčenko pie pasēm tikuši bez nepieciešamajām drošības pārbaudēm. Boriss Rotenbergs pirms Somijas pases iegūšanas apgalvojis, ka atteicies no Krievijas pilsonības, tomēr vēlāk \"pa kluso\" atguvis arī Krievijas pilsoņa statusu. Pēc Krievijas iebrukuma Ukrainā sankciju sarakstā iekļuva Rotenbergu ģimene un Timčenko, līdz ar to problēmas radās arī \"Hartwall Arena\". \"Hartwall\" uzreiz atteicās no sponsorēšanas līguma, \"Jokerit\" pārstāja spēlēt Kontinentālajā hokeja līgā (KHL) un izmantot arēnu, bet dažādu pasākumu rīkotāji strauji meklēja citas norises vietas. 2022. gada pavasarī Tamperei kopā ar Helsinku arēnu bija jāuzņem arī pasaules čempionāts hokejā, bet IIHF vajadzēja strauji mainīt mājvietu – spēles risinājās Helsinku ledus hallē.", "link": "https://www.delfi.lv/sports/news/hokejs/bez-sporta-un-koncertiem-helsinkos-nikulo-agresoriem-piederosa-hokeja-halle.d?id=55955836"},
{"title": "Merzļikins komentē saņemto kritiku Latvijā un motivāciju pirms NHL sezonas", "category": "Sports", "body": "Elvim Merzļikinam  aizvadītā sezonā bija ļoti sarežģīta. Nacionālajā hokeja līgā ( NHL ) viņš statistikas ziņā bija viens no vājākajiem vārtsargiem, bet pēc atteikuma pievienoties Latvijas izlasei pasaules čempionātā viņš sociālajos tīklos saskārās ar pamatīgu kritiku. Starpsezonā Merzļikins izvēdinājis galvu un sagatavojis ķermeni, lai varētu atkal parādīt savu talantu pasaules spēcīgākajā līgā, viņš pastāstīja intervijā medijam \"The Athletic\". Pagājušajā NHL sezonā Merzļikins 30 mačos vidēji ielaida 4,23 ripas un atvairīja vien 87,6% metienu. Ņemot vērā, ka viņa alga sezonā ir 5,4 miljoni ASV dolāru, no viņa sagaidīja augstvērtīgāku sniegumu,  neraugoties uz to, cik vāja bija \"Blue Jackets\" komanda.  Pēc neveiksmīgās sezonas Merzļikins sacīja, ka gribētu uzspēlēt Rīgā notiekošajā pasaules čempionātā, taču šoreiz viņš izvēlējās  izārstēt traumas un sagatavoties 2023./2024. gada sezonai.  \"Teikšu godīgi – spēlēšana izlasē nenodrošina man iztiku. Šī [\" Blue Jackets \"] ir komanda, kas man maksā, un daudz maksā, tāpēc man ir jādod pretī,\" aprīlī teica Merzļikins. Daļai Latvijas izlases fanu nepatika lasīt šos Merzļikina vārdus, tāpēc vārtsargam sociālajos tīklos nācās saskarties ar daudziem nelabvēlīgiem komentāriem. \"Ja godīgi man ir vienalga, ko par mani domā. Esmu priecīgs par savu komandu, par savu valsti, jo tā izdarīja kaut ko patīkamu un lielu, izcīnot bronzas medaļas. Cilvēki sagrozīja manus vārdus, kā jau vienmēr. Viņi apvainojās, ka es teicu, ka izlase man nemaksā. Šie dumjie cilvēki nesaprata, ko es ar to domāju. Tas ir skaidrs, ka nacionālā komanda man nekad nemaksās, es to nemaz negaidu,\" sarunā ar \"The Athletic\" teica Merzļikins. \"Es gribēju pateikt, ka man jābūt gatavam spēlēt komandā, kura man maksā. Šī komanda ir Kolumbusas \"Blue Jackets\". Šie dumjie cilvēki domāja, ka viņi drīkst apvainoties. Man vienalga par viņu viedokli. Viņi ir idioti. Es pieņēmu lielisku lēmumu palikt Kolumbusā un atbrīvot savu prātu. Viņi nezina, kam mēs izgājām cauri pagājušajā sezonā. Mēs zaudējām tik daudzās spēlēs, tas bija smagi. Man vajadzēja izvēdināt galvu un būt gatavam. Man vajadzēja atpūtināt savu ķermeni un sākt gatavoties. Es sāku trenēties jau maijā. Tagad es jūtos lieliski. Es jūtos spēcīgs.\" Pagājušās sezonas grūtības Merzļikinam bija milzīga dzīves pieredze, tomēr kaut kam tādam viņš vairs nevēlas iet cauri. \"Es par to vairs nevēlos domāt. Tā bija briesmīga sajūta, bet varbūt šī pieredze man būs ļoti noderīga, jo sportista dzīvē tā var notikt. Tā nebija viena diena, viena nedēļa vai mēnesis. Tās bija daudzas spēles, ilgs laiks.\" Merzļikins pirms jaunās sezonas pagājušajā sezonā saņemto kritiku izmantos kā motivāciju. Viņš arī vēlas atkal būt tāds cilvēks, kāds bija, kad ienāca NHL. \"Mana motivācija ir citādāka. Man ir savi plāni. Bija cilvēki, kuri mani apšaubīja, bet tagad es viņiem pierādīšu, ka viņi kļūdījās. Tā ir mana motivācija,\" Merzļikins turpināja. \"Es šeit vēl neesmu pabeidzis savu darbu. Man šeit ir savi plāni, bet tos es neatklāšu. Pietiks runāt, es tagad vēlos strādāt. Es vēlos lai man ir jautri, vēlos izbaudīt priecīgos brīžus ar ģimeni un komandas biedriem.\" \"Mentāli esmu mainījies. Man ir apnicis dzirdēt citus cilvēkus sakām, kā man vajadzētu vai nevajadzētu uzvesties. Es atgriezīšos un būšu Elvis. Es būšu iedomīgs un augstprātīgs. Tāds es biju, kad šeit parādījos un kad es tiešām nesatraucos par citu cilvēku viedokļiem. Svarīgi ir manas sievas, mana trakā dēla un manu treneru viedokļi,\" uzsvēra viens no labākajiem Latvijas vārtsargiem.", "link": "https://www.delfi.lv/sports/news/hokejs/merzlikins-komente-sanemto-kritiku-latvija-un-motivaciju-pirms-nhl-sezonas.d?id=55975354"},
{"title": "Latvijas dāmu izlase pludmales regbijā izcīna Eiropas čempionāta bronzas medaļas", "category": "Sports", "body": "Latvijas dāmu izlase pludmales regbijā aizvadītajā nedēļas nogalē Maskavā izcīnīja Eiropas čempionāta bronzas medaļas, kamēr vīriešu izlase turnīrā ieņēma septīto vietu. Apakšgrupu kārtā Latvijas regbija spēlētājas ar 5:4 uzvarēja Austriju, tad ar 1:9 piekāpās Krievijai, bet ar 12:1 uzvarēja Slovēniju, savā grupā ieņemot otro vietu un tiekot pusfinālā. Svētdien Latvijas spēlētājas pusfināla mačā ar 3:4 zaudēja Itālijai, bet spēlē par trešo vietu ar 5:4 pārspēja Horvātiju. Par Eiropas čempionēm astoņu komandu konkurencē kļuva Krievijas regbistes, kuras finālā ar 6:3 uzvarēja Itāliju. Jāpiebilst, ka Krievijas dāmas šajā turnīrā vadīja Sergejs Lisko, kurš ir arī Latvijas vīru izlases galvenais treneris klasiskajā regbijā. Savukārt Eiropas čempionātā pludmales regbijā vīriešiem piedalījās 12 komandas. Latvijas spēlētāji sestdien priekšsacīkstēs izcīnīja divas uzvaras trīs spēlēs, jo ar 8:3 pārspēja Azerbaidžānu un ar 7:4 Slovēniju, bet ar 1:10 zaudēja Krievijai. Ceturtdaļfinālā Latvijas izlase ar 5:11 zaudēja Gruzijai, tad pusfinālā par 5.-8.vietu ar 5:6 piekāpās Moldovai, bet mačā par 7.vietu turnīrā ar 7:5 uzvarēja Horvātiju. Arī vīriem sacensībās uzvarēja Krievija, kas finālā ar 4:3 uzvarēja Gruziju, kamēr ceturto vietu ieņēma Lietuva. Latvijas sieviešu izlasi turnīrā vadīja Uldis Bautris, bet vīru izlasi Svajūns Mikaļčus. Pērn par Eiropas čempioniem pludmales regbijā tika kronēti itāļi un krievietes.", "link": "https://www.delfi.lv/sports/news/other_kinds/regbijs/latvijas-damu-izlase-pludmales-regbija-izcina-eiropas-cempionata-bronzas-medalas.d?id=50276837"},
{"title": "Batņam ceturtie gūtie vārti trīs spēlēs Somijas čempionātā", "category": "Sports", "body": "Latvijas centra uzbrucējs  Oskars Batņa  guva vārtus Mikeli \"Jukurit\" komandas uzvarā trešdien izbraukumā Somijas hokeja čempionāta mačā, gūstot ceturtos vārtus čempionāta pirmajās trijās spēlēs. \"Jukurit\" viesos ar 4:1 (2:0, 1:0, 1:1) pieveica Hemēnlinnas HPK. Batņa guva vārtus 28. minūtē, izceļoties vairākumā. 🚨 LIEKEISSÄ 🔥 🇱🇻 Oskars Batna jatkaa maaliputkeaan ja vie kauden neljännellään  @MikkelinJukurit  jo kolmen maalin karkumatkalle. 💪 📺  @CMoreSportFi  |  #Liiga   #Jukurit   pic.twitter.com/qjBa9zn8oG September 20, 2023 Uzbrucējs 17 minūtēs un 56 sekundēs laukumā trīsreiz meta pa vārtiem, taču spēli beidza ar +/- rādītāju -1. Pagājušajā sezonā uzbrucējs četrus vārtus guva visā sezonā, aizvadot 57 spēles. Aizsarga Mika Tumānova pārstāvētā Jiveskiles JYP savā laukumā ar 0:4 (0:0, 0:1, 0:3) piekāpās Tamperes \"Tappara\". Uzvarētāji divus pirmos vārtus guva vairākumā, bet vēl reizi ripa ielidoja mājinieku vārtsarga atstātajos vārtos, kad viņš bija nomainīts ar laukuma spēlētāju. Pirmoreiz laukumā šajā čempionātā devās arī Tumānovs, kurš deviņās minūtēs un 22 sekundēs laukumā četrreiz meta pa vārtiem, nopelnīja divas soda minūtes, kuru laikā viesi atklāja rezultātu, kā arī spēli beidza ar +/- rādītāju -1. Pēc trim spēlēm \"Jukurit\" ar septiņiem punktiem ieņem ceturto vietu, bet JYP ar trim punktiem ir 14.vietā 15 komandu konkurencē. \"Jukurit\" iepriekšējā sezonā izcīnīja 11.vietu 15 komandu čempionātā, bet JYP - 13.vietu, izslēgšanas cīņām nekvalificējoties.", "link": "https://www.delfi.lv/sports/news/hokejs/batnam-ceturtie-gutie-varti-tris-speles-somijas-cempionata.d?id=55961012"},
{"title": "Merzļikinam uzvara, Šilovs ielaiž septiņus vārtus pirmajā NHL pārbaudes spēlē", "category": "Sports", "body": "Latvijas vārtsargs  Elvis Merzļikins  svētdien atvairīja 18 metienus Kolumbusas \" Blue Jackets \" uzvarā savā laukumā pirmajā Nacionālās hokeja līgas ( NHL ) pirmssezonas pārbaudes mačā, bet  Artūrs Šilovs  ielaida septiņus vārtus Vankūveras \" Canucks \" zaudējumā. \"Blue Jackets\" savā laukumā pagarinājumā ar 4:3 (2:2, 1:1, 0:0, 1:0) pieveica Pitsburgas \" Penguins \". Merzļikins spēlēja pirmajos divos periodos, 40 minūtēs atvairot 18 no 21 metiena. Uzvaras vārtus pagarinājuma trešajā minūtē guva Džordans Dimē. Otrā šo komandu spēlē \"Penguins\" pēcspēles metienu sērijā uzvarēja \"Blue Jackets\" ar 3:2 (2:0, 0:0, 0:2, 0:0, 2:0). Sagrāvi izbraukumā piedzīvoja Vankūveras \"Canucks\", kuru ar 10:0 (4:0, 3:0, 3:0) pārspēja Kalgari \" Flames \". Šilovs uzsāka spēli Vankūveras vienības vārtos, pēc 31 minūtes un 42 sekundēm dodot vietu vārtos Zakerijam Savčenko. Šajā laikā Latvijas vārtsargs tika pārspēts septiņas reizes 18 metienos, rezultātam vārtsargu maiņas brīdī esot 7:0 \"liesmu\" labā. Vēl Vašingtonas \" Capitals \" savā laukumā pēcspēles metienu sērijā ar 3:4 (1:0, 1:1, 1:2, 0:0, 1:2) piekāpās Bufalo \" Sabres \", kam laukumā nedevās  Zemgus Girgensons . NHL oficiālo spēļu sezona sāksies 10.oktobrī.", "link": "https://www.delfi.lv/sports/news/hokejs/merzlikinam-uzvara-silovs-ielaiz-septinus-vartus-pirmaja-nhl-parbaudes-spele.d?id=55969970"},
{"title": "Podkāsts 'Bufete': Dzīvnieks brīvībā – Artūrs Žagars un Latvijas izlase caur ērkšķiem uz zvaigznēm", "category": "Sports", "body": "Pēc vairāku vadošo spēlētāju izkrišanas no sastāva maz bija to, kas ticēja, ka tas ir iespējams, taču – šodien Latvijas basketbola izlase ir piektā labākā pasaulē. Aizsargu pozīcijās nācās zaudēt uzreiz divus līderus, taču laime nelaimē – notikušais ļāvis spoži uzmirdzēt  Artūra Žagara  zvaigznei. \"Ir sajūta, ka manī iekšā sēž dzīvnieks. Pagaidām es to turu sevī, bet drīz tas tiks palaists brīvībā...\" – šos vārdus 2020. gada izskaņā teica kāds spēlētājs, kura talants nekad nav raisījis jautājumus, taču karjeras ritējums profesionālajā  basketbolā  vēl pirms gada pusotra pat viņam pašam lika nopietni apsvērt – vai man šīs mocības vajag? Tagad viņš ir pasaulē piektās labākās komandas spilgtākais spēlētājs, kam roku un sirdi gatavi piedāvāt Eiropas lielie klubi. Šīs nedēļas epizodes viesis Artūrs Žagars –  Latvijas basketbola izlases  saspēles vadītājs,  Pasaules kausa  rekordists un turnīra otrā simboliskā piecinieka dalībnieks. Par Latvijas izlasi, attiecībām ar  Luku Banki  un notikumiem Pasaules kausā, par vecāku un treneru lomu un pusbrāļa elkoņa regulāri apskādēto žokli, par savainojumiem, apstākļu sakritībām un brīžiem pretrunīgām attiecībām ar klubu Spānijā, par brīdi, kad bija gatavs likt basketbolam punktu un sen gaidīto izraušanos no krātiņa – teju stundu garajā sarunā pie \" Bufetes \" galda. \" \" ir podkāsts par sportu, kas pulsē ar regularitāti reizi nedēļā un ko veido Latvijas sporta saimniecībā labi atpazīstamas mediju personības – sporta medija   galvenais redaktors Ingmārs Jurisons un   sporta redaktors Jānis Janševics. Aicinot studijā arī trešo sarunu biedru, podkāsta viesi, katrā no epizodēm apmēram stundas garumā apspriež Latvijas un pasaules sporta aktualitātes. Audio versijā podkāstu iespējams klausīties arī \" \", \" \" un \" \" platformās.", "link": "https://www.delfi.lv/sports/news/basketbols/podkasts-bufete-dzivnieks-briviba-arturs-zagars-un-latvijas-izlase-caur-erkskiem-uz-zvaigznem.d?id=55942016"},
{"title": "Latvijas izlases saspēles vadītāji nodeva sveicienu 'heiteriem'. Zoriks par Pasaules kausu", "category": "Sports", "body": "Latvijas basketbola izlases Kristers Zoriks Artūrs Žagars Latvijas basketbolisti Pasaules kausa izcīņā debitēja ar izcīnītu piekto vietu, turnīra laikā pieveicot tādas lielvalstis kā Francija, Spānija, Brazīlija, kā arī principiālo pretinieci Lietuvu. To Latvijas izlase paveica ar saspēles vadītājiem, kuriem profesionālajā basketbolā nav tā lielākā pieredze. 23 gadus vecais Artūrs Žagars kļuva par vienu no turnīra lielākajiem pārsteigumiem, iekļūstot čempionāta otrajā simboliskajā izlasē. Savukārt 25 gadus vecais Zoriks bija stabils spēlētājs, iesaistoties spēlē no rezervistu soliņa. Pirms Pasaules kausa bija daudz jautājumu par Latvijas izlases aizsargu pozīciju, jo savainojumu dēļ  Jānis Strēlnieks  un  Rihards Lomažs  spēlēt nevarēja. Zoriks un Žagars bija apņēmības pilni apliecināt sevi pret augstākā līmeņa pretiniekiem, tomēr bija neskaidrības par to, vai viņi būs gatavi šādam pārbaudījumam, jo Zoriks savā profesionāļa karjerā pārstāvējis tikai \" VEF Rīga \", bet Žagars pēc neveiksmīga laika Spānijas klubā Badalonas \"Joventut\" tikai pagājušajā sezonā ieguva regulāru spēļu praksi Ķēdaiņu \"Ņevežis\" rindās Lietuvā. \"Šīs runas nevarēja nedzirdēt. Mēs parādījām, ka varam spēlēt, un par to man ir prieks,\" turpināja Zoriks. \"Ļoti priecājos par Artūru Žagaru, viņš izmantoja šo iespēju uz visiem 200%. Varu tikai pateikt, ka sveiciens visiem \"heiteriem\"", "link": "https://www.delfi.lv/sports/news/pasaules-kauss-basketbola-2023/zinas/latvijas-izlases-saspeles-vaditaji-nodeva-sveicienu-heiteriem-zoriks-par-pasaules-kausu.d?id=55943404"},
{"title": "Apskatnieks: par Žagaru jāmaksā pusmiljons, lai viņu varētu nolīgt kāds cits Spānijas klubs", "category": "Sports", "body": "Lai Latvijas izlases saspēles vadītājs  Artūrs Žagars  šajā starpsezonā varētu pievienoties kādam Spānijas klubam, viņa iepriekšējais darbavietai Badalonas \"Joventut\" būtu jāsamaksā 500 000 eiro, ziņo Eiropas basketbola apskatnieks Luka D'Alesandro. Žagars pēc lieliska Pasaules kausa joprojām oficiāli ir brīvais aģents, taču šonedēļ parādījās informācija, ka  viņš piekritis līgumam ar Eiropas grandu  Stambulas \" Fenerbahce \", bet sezonu uz īres tiesībām sāks Lietuvas komandā Viļņas \"Wolves\". D'Alesandro norāda, ka latvietis ar turkiem vienojies par trīs gadu līgumu. Šajā vasarā Žagaru kārojusi arī Spānijas komanda \"Valencia\", kas centusies nolīgt spēlētāju, taču tiesības uz latvieti Spānijas augstākajā līgā (ACB) joprojām piederot viņa iepriekšējam klubam Badalonas \"Joventut\". Lai no tām būtu gatava šķirties, vienība no \"Valencia\" prasījusi pusmiljonu eiro. Valencia Basket tried to sign Arturs Zagars, but Joventut Badalona asked for 500K euros for his release, having the player's rights in ACB. Zagars then signed a three-year deal with Fenerbahce Beko Istanbul and is expected to play on loan at BC Wolves September 14, 2023 Žagars bija viena no lielākajām Pasaules kausa sensācijām. Līdz šim pieaugušo basketbolā maz iespējas ieguvušais 23 gadus vecais saspēles vadītājs itāļu trenera  Lukas Banki  vadībā atvērās un astoņās turnīra spēlēs vidēji izcēlās ar 12,4 punktiem un 7,4 rezultatīvām piespēlēm. Turklāt cīņā par piekto vietu pret Lietuvu  viņš izpildīja 17 rezultatīvas piespēles , kas ir Pasaules kausa rekords.", "link": "https://www.delfi.lv/sports/news/basketbols/apskatnieks-par-zagaru-jamaksa-pusmiljons-lai-vinu-varetu-noligt-kads-cits-spanijas-klubs.d?id=55945750"},
{"title": "Žagars tuvu līgumam ar Eiropas basketbola grandu 'Fenerbahce'", "category": "Sports", "body": "Latvijas basketbola izlases  saspēles vadītājs  Artūrs Žagars , kurš sevi spoži pieteica Pasaules kausa finālturnīrā, nonācis tuvu līgumam ar Turcijas superklubu Stambulas \" Fenerbahce \", vēsta \"Eurohoops\" redaktors Aris Barks. Šobrīd 23 gadus vecais Žagars ir bez līguma, bet Pasaules kausā, kurā debitante Latvija izcīnīja piekto vietu, viņš bija viens no spilgtākajiem spēlētājiem,  izpelnoties vietu arī otrajā simboliskajā izlasē . Finālturnīra laikā saspēles vadītājs vidēji spēlē atzīmējās ar 12,4 punktiem un 7,4 rezultatīvām piespēlēm. Cīņā par piekto vietu Žagars uzvarā pret Lietuvu izpildīja 17 rezultatīvas piespēles, kas ir Pasaules kausa rekords. Savukārt nu \"Eurohoops\" ziņo, ka Žagars ir tuvu tam, lai noslēgtu līgumu ar \"Fenerbahce\", kas 2017. gadā uzvarēja  ULEB  Eirolīgā un arī pēc tam cīnījusies par titulu. Medijs gan ziņo, ka sezonu latvietis iesākšot Lietuvas klubā Viļņas \"Wolves\", tajā spēlējot uz īres tiesībām. Arturs Zagars is near a deal with Fenerbahce. The player who stole the show in the  #FIBAWC  is expected to sign with the Turkish powerhouse and play on loan in Lithuania with Wolves BC or at least start the season there. More on  @Eurohoopsnet  and  @EurohoopsTR September 11, 2023 Žagars iepriekšējā sezonā, pārstāvot Lietuvas komandu Ķēdaiņu \"Nevežis\", 22 mačos vidēji 28 minūtēs guva 15,4 punktus un atdeva 4,4 rezultatīvas piespēles.", "link": "https://www.delfi.lv/sports/news/basketbols/zagars-tuvu-ligumam-ar-eiropas-basketbola-grandu-fenerbahce.d?id=55934614"},
{"title": "Latvijas basketbolistu pirmā pretiniece Pasaules kausā Libāna paziņo kandidātus", "category": "Sports", "body": "Latvijas basketbola izlases  pirmā pretiniece 2023. gada Pasaules kausa izcīņas H apakšgrupā Libāna nosaukusi valstsvienības kandidātu sastāvu. Libānas izlases kandidātu sastāvā iekļauts šī modeļa līderis Vaels Arakdži, kurš aizvadīto sezonu aizvadīja Libānas klubā Beirutas \"Al Riyadi\". Viņš Āzijas čempionāta finālturnīrā ar vidēji 26 punktiem spēlē bija rezultatīvākais spēlētājs, palīdzot savai komandai izcīnīt otro vietu. Libānas izlases sastāvā iekļauts arī Omari Spellmans, kurš divas sezonas nospēlējis Nacionālajā basketbola asociācijā ( NBA ). 2018./2019. gada sezonā viņš 46 spēlēs devās laukumā Atlantas \"Hawks\" sastāvā, vidēji gūstot 5,9 punktus un izcīnot 4,2 atlēkušās bumbas, savukārt nākamajā sezonā viņš pārstāvēja Goldenstaitas \"Warriors\", kuras rindās 49 spēlēs vidēji izcēlās ar 7,6 punktiem un 4,5 atlēkušajām bumbām. Kopš 2021. gada viņš spēlē Dienvidkorejas klubā \"Anyang KGC\", un aizvadītajā sezonā viņš vietējā līgā vidēji izcēlās ar 19,7 punktiem un 9,7 atlēkušajām bumbām. Libānas sastāvā iekļauts arī uzbrucējs Jusefs Hajats no ASV Nacionālās koledžu sporta asociācijas ( NCAA ) komandas Mičiganas \"Wolverines\". Pirms tam viņš bijis arī Francijas klubā Limožas CSP. Libānas valstsvienība Pasaules kausa finālturnīrā spēlēs pēc 13 gadu pārtraukuma. Tā finālturnīrā spēlējusi trīs reizes, bet labākais sasniegums ir 16. vieta. Latvijas un Libānas valstsvienību duelis Pasaules kausā risināsies 25. augustā pulksten 12:15. Kopā ar abām komandām H grupā spēlē arī Francija un Kanāda. The Cedars committed to making their Lebanon proud 💥 #FIBAWC  x  #WinForLebanon  🇱🇧  pic.twitter.com/4seFJzwXEi July 20, 2023", "link": "https://www.delfi.lv/sports/news/basketbols/latvijas-basketbolistu-pirma-pretiniece-pasaules-kausa-libana-pazino-kandidatus.d?id=55770912"},
{"title": "Žoltoks palīdz Monreālas \"Canadiens\" gūt neizšķirtu pret Otavas \"Senators\"", "category": "Sports", "body": "Latvijas hokejists Sergejs Žoltoks Nacionālās hokeja līgas (NHL) spēlē pirmdien palīdzēja Monreālas \"Canadiens\" izbraukumā gūt neižķirtu pret viņa bijušo komandu Otavas \"Senators\" - 4:4 (1:1, 1:3, 2:0, 0:0). Pēdējos divus Monreālas komandas gūtos vārtus iesita Benuā Brinē un Patriss Brisbuā spēles trešajā periodā, no nelabvēlīgā 2:4 panākot neizšķirtu.  Žoltoks meta pa savas bijušās komandas vārtiem pavisam piecas reizes, divas reizes iemetot, un viņa lietderības koeficients bija pozitīvs - plus viens. Kopumā šajā sezonā Žoltoks guvis desmit vārtus.  Cita Latvijas hokejista Sanda Ozoliņa pārstāvētā Kolorādo komanda \"Avalanche\" savā laukumā uzvarēja Sentluisas \"Blues\" ar 5:1 (1:1, 3:0, 1:0).  Sandis Ozoliņš un Peters Forsbergs spēles trešajā periodā palīdzēja Ādamam Fūtam iesist pēdējos šajā spēlē gūtos vārtus. \"Avalanche\" realizēja skaitliso vairākumu.  Ozoliņš pa pretinieku vārtiem izpildīja divus metienus, bet lietderības koeficients viņam labākais komandā - plus trīs.  NHL pirmdienas spēļu rezultāti:  Kalgari \"Flames\" - Filadelfijas \"Flyers\" 1:5 (1:0, 0:1, 0:4),  Otavas \"Senators\" - Monreālas \"Canadiens\" 4:4 (1:1, 3:1, 0:2, 0:0),  Vašingtonas \"Capitals\" - Čikāgas \"Blackhawks\" 2:2 (0:0, 1:1, 1:1, 0:0),  Detroitas \"Red Wings\" - Atlantas \"Thrashers\" 3:2 (1:0, 0:1, 1:1, 1:0),  Ņūdžersijas \"Devils\" - Bufalo \"Sabres\" 4:1 (1:0, 2:0, 1:1),  Ņujorkas \"Islanders\" - Bostonas \"Bruins\" 3:0 (0:0, 2:0, 1:0),  Tampabejas \"Lightning\" - Floridas \"Panthers\" 1:6 (0:1, 0:2, 1:3),  Edmontonas \"Oilers\" - Anaheimas \"Ducks\" 4:1 (0:1, 1:0, 3:0),  Dalasas \"Stars\" - Sanhosē \"Sharks\" 1:3 (1:0, 0:2, 0:1),  Kolorādo \"Avalanche\" - Sentluisas \"Blues\" 5:1 (1:1, 3:0, 1:0).", "link": "https://www.delfi.lv/sports/news/other_kinds/other/zoltoks-palidz-monrealas-canadiens-gut-neizskirtu-pret-otavas-senators.d?id=11041"},
{"title": "Izmaiņas sporta politikas vadībā: IZM Sporta departamentu atstāj ilggadējais vadītājs Severs", "category": "Sports", "body": "Teorētiski Latvijas sporta augstākā institūcija ir Saeimas Izglītības, kultūras un zinātnes komisijas Sporta apakškomisija, kuras vadītājs šobrīd ir Dāvis Mārtiņš Daugavietis. Savukārt Severs līdz šim bija sporta nozares izpildvaras augstākā amatpersona. Pagaidām nav zināms, kas ieņems Severa vietu. Visticamāk, pagaidām tiks norīkots Sporta departamenta vadītāja pienākumu izpildītājs, bet vadītāju meklēs konkursā.", "link": "https://www.delfi.lv/sports/news/other_kinds/other/izmainas-sporta-politikas-vadiba-izm-sporta-departamentu-atstaj-ilggadejais-vaditajs-severs.d?id=55363372"},
{"title": "Īrijas regbisti sakauj Skotiju un kļūst par Sešu nāciju turnīra līderiem", "category": "Sports", "body": "Īrijas regbija izlase svētdien Dublinā ar 28:6 (11:3) sakāva Skotiju, izvirzoties Sešu nāciju turnīra vadībā. Neraugoties uz saslimušā kapteiņa Pola O'Konela zaudēšanu, Īrija kontrolēja notiekošo laukumā un ar Endrū Trimbla, Džeimija Hīslipa un Roba Kārnija piezemējumiem nodrošināja pārliecinošu uzvaru pret skotiem, kuri cieta no tradicionālās nespējas gūt piezemējumus pret augstākas klases pretiniekiem.  Jaunā trenera, jaunzēlandieša Džo Šmita vadībā Īrija atkal ir viena no favorītēm Sešu nāciju kausa izcīņā. Pērn Īrija bija mata tiesas attālumā no pirmās uzvaras 108 gadu pūliņos pār pasaules čempioni Jaunzēlandi - pirmā puslaika vidū Īrija ar trijiem piezemējumiem panāca sensacionālo 19:0 un ar agresīvu spēli pilnībā dominēja pār neraksturīgi kļūdaini spēlējošajiem favorītiem. Pamazām \"All Blacks\" atguvās, ar diviem piezemējumiem panāca 22:17, turklāt neļaujot mājiniekiem otrajā puslaikā gūt ne punkta. Īru desmitajam numuram Džonatanam Sekstonam bija iespēja kļūt par nacionālo varoni, ja viņš piecas minūtes pirms spēles beigām trāpītu samērā vienkāršu soda sitienu un panāktu praktiski drošo astoņu punktu pārsvaru (atlikušajā laikā jaunzēlandiešiem būtu nepieciešami divi rezultatīvi uzbrukumi), taču pievīla nervi, un nelaime nelika ilgi gaidīt - pēdējās sekundēs īri zaudēja bumbu pretinieka laukumā, \"All Blacks\" uzsāka ilgstošu ofensīvu, ko noslēdza ar piezemējumu jau tiesneša pieliktajā laikā (22:24), salaužot īru sirdis un kļūstot par pirmo komandu profesionālā regbija vēsturē, kas kalendārā gada laikā uzvarējusi pilnīgi visās spēlēs - 14 uzvaras 14 spēlēs. Jāpiebilst, ka šī nebija pirmā reize, kad Sekstons \"nopūdelēja\" iespēju Īrijas līdzjutēju sirdīs padarīt savu vārdu nemirstīgu - 2012. gada Jaunzēlandes turnejā viņš pie neizšķirta rezultāta netrāpīja soda sitienu, savukārt mājinieki pēdējās sekundēs izrāva uzvaru ar realizētu dropsitienu (22:19). Pēc nedēļas saniknotie \"All Blacks\" saplosīja Īriju gabalos ar 60:0.  Citās  Sešu nāciju kausa izcīņas  pirmās kārtas spēlēs Francija pēdējā brīdī izrāva uzvaru pār Angliju (26:24), bet pēdējo divu gadu čempione Velsa ar grūtībām pārspēja Itāliju (23:15). 8. februārī Īrija tiksies ar Velsu, Skotija uzņems Angliju, bet 9. februārī Francija centīsies atmaksāt Itālijai par pērnā gada pazemojumu.  Ar sevišķu interesi tiek gaidīta spēle Dublinā - ne tikai tādēļ, ka šis pāris ir vislīdzvērtīgākais un abas izlases pretendē uz kausu, bet galvenokārt sakarā ar neseno konfliktu starp Velsas treneri, jaunzēlandieti Vorenu Gatlandu (kurš pirms tam bija Īrijas treneris!) un Īrijas leģendu Braienu O'Driskolu. Lieta tāda, ka Gatlands pērn vadīja Anglijas, Velsas, Skotijas un Īrijas apvienoto izlasi \"Britu un īru lauvas\" tradicionālajā turnejā pret dienvidu puslodes gigantiem - šoreiz Austrāliju, un pirms trešās, izšķirošās spēles viņš sensacionāli atstāja O'Driskolu aiz borta, viņu neiekļaujot pat rezervistos - turklāt viņa vietā paņēma kārtējo velsieti, tādējādi pamatsastāva divas trešdaļas bija viņa audzēkņi. Šāds trenera pārdrošs solis sacēla īstu sašutuma vētru Īrijā un neizpratni citur, bet O'Driskols apvainojās tik ļoti, ka intervijās trenerim veltīja indīgas piezīmes un paziņoja, ka Gatlands jau nu nebūšot to skaitā, kam viņš sūtītu Ziemassvētku apsveikuma kartīti. Jāpiebilst, ka Gatlanda solis attaisnojās ar uzviju - izšķirošajā spēlē \"lauvas\" sakāva mājiniekus ar 41:16, izcīnot pirmo uzvaru sērijā kopš 1997. gada triumfa Dienvidāfrikā. Ironiski, bet pašiem velsiešiem pret dienvidu puslodes gigantiem klājas pavisam bēdīgi - Gatlanda vadībā tikai viena uzvara 23 spēlēs, turklāt vairāk nekā 100 gadu laikā velsieši tikai vienreiz spējuši pārspēt Dienvidāfriku, bet pret Jaunzēlandi kopš 1953. gada ciesti 25 zaudējumi pēc kārtas.  Aizvadītas arī Eiropas Nāciju kausa (jeb Sešu nāciju B) izcīņas elites 1A divīzijas otrā apļa pirmās kārtas spēles. Līderi Gruzija un Rumānija savā laukumā \"sausā\" pārspēja attiecīgi Beļģiju (35:0) un Portugāli (24:0), savukārt Krievija viesos ar pūlēm noturēja ļoti vērtīgo uzvaru pār Spāniju (28:25), kaut gan pirmā puslaika vidū bija tās pārsvars bija 20 punkti.  Pēc šīm spēlēm 1A divīzijas vadībā ar 24 punktiem izvirzījusies Gruzija, tai seko Rumānija ar 23 punktiem (abām pa piecām uzvarām un vienam neizšķirtam), trešajā vietā ar 18 punktiem nostiprinājusies Krievija (četras uzvaras, divi zaudējumi), Portugālei ir 7 punkti (viena uzvara, neizšķirts, četri zaudējumi), Spānijai - 6 punkti (divi neizšķirti, četri zaudējumi), bet tabulu noslēdz Beļģija ar 5 punktiem (viens neizšķirts, pieci zaudējumi). 8. februārī Portugāle uzņems Gruziju, Spānija - Beļģiju, bet kārtas galvenajā spēlē Krievija tiksies ar Rumāniju.  Favorītu uzvaras izraisījušas komandu vēl lielāku noslāņošanos līderos un atpalicējos, jau četras kārtas pirms turnīra noslēguma faktiski likvidējot galveno intrigu par to, kuras izlases cīnīsies par ceļazīmēm uz 2015. gada Pasaules kausu - Gruzijas un Rumānijas pozīcijas ir drošas, bet Krieviju var paklupināt tikai pilnīga neveiksme atlikušajās spēlēs. Vienlaikus saasinājusies konkurence par palikšanu šajā divīzijā, un jaunpienācējai Beļģijai cīņa gaidāma smaga, jo kopš turnīra pašreizējā divu gadu formāta ieviešanas 2001. gadā tikai Čehijai (2003./04.g.) un Spānijai (2006./07.g.) izdevies noturēties elites divīzijā nākamajā sezonā pēc uzvaras zemākā divīzijā, bet pēdējās divās sezonās jaunpienācējas (Vācija un Ukraina) bezcerīgi palikušas pēdējās.  Automātisku ceļazīmi uz Pasaules kausu saņems Eiropas Nāciju kausa izcīņas 1A divīzijas pirmās divas izlases, savukārt trešā vieta par vienīgo papildu kvalifikācijas ceļazīmi mērosies spēkiem ar zemāko divīziju atlases spēļu uzvarētāju (1B divīzijas uzvarētāju (Vāciju vai Moldovu) vai iepriekšējās atlases kārtas uzvarētāju Nīderlandi), šīs divcīņas uzvarētāju vispirms gaidīs Āfrikas atlases zonas otrā spēcīgākā izlase, bet pēdējā kārtā pretiniece būs Āzijas atlases zonas otrās un Amerikas atlases zonas trešās labākās izlases divcīņas uzvarētāja.  1A divīzijas uzvarētāja Pasaules kausa izcīņā nokļūs C grupā, kur to gaidīs čempione un pēdējo gadu rangu tabulas līdere Jaunzēlande, Argentīna, Tonga un Āfrikas zonas uzvarētāja, otrā vieta nokļūs D grupā pie finālistes Francijas, Īrijas, Itālijas un Kanādas, bet trešā vieta var nokļūt A grupā pie divkārtējās kausa ieguvējas Austrālijas, mājinieces Anglijas, Velsas un Okeānijas zonas uzvarētājas (visticamāk, Fidži). Līdz šim Pasaules kausos piedalījusies Rumānija (visos septiņos), Gruzija (2003., 2007., 2011. g.), Krievija (2011. g.), Portugāle (2007. g.) un Spānija (1999. g.).", "link": "https://www.delfi.lv/sports/news/other_kinds/regbijs/irijas-regbisti-sakauj-skotiju-un-klust-par-sesu-naciju-turnira-lideriem.d?id=44098387"},
{"title": "Īrijas regbisti sakauj Sešu nāciju čempioni Velsu", "category": "Sports", "body": "Īrijas regbija izlase sestdien Dublinā ar 26:3 (13:0) negaidīti pārliecinoši pārspēja pēdējo divu gadu Sešu nāciju kausa īpašnieci Velsu, pirmo reizi kopš sava \"Grand Slam\" 2009. gada uzvarot divas pirmās spēles turnīrā. Īrija dominēja laukumā visas 80 minūtes, nodemonstrējot ne tikai labu uzbrukumu, gūstot divus piezemējumus, bet jo īpaši agresīvu aizsardzību - jau otro spēli pēc kārtas pretiniekiem neizdodas šķērsot īru ieskaites laukuma līniju.  Citās  Sešu nāciju kausa izcīņas  otrās kārtas spēlēs Skotija savā laukumā saņēma pamatīgu pērienu no Anglijas (0:20), bet Francija izrēķinājās ar savu pērnā gada pāridarītāju Itāliju (30:10). Pēc divām spēlēm Īrijai un Francijai ir pa 4 punktiem (divas uzvaras), Anglijai un Velsai - pa 2 punktiem (uzvara un zaudējums), bet Skotijai un Itālijai punktu nav (divi zaudējumi). 21. februārī Velsa uzņems Franciju, bet 22. februārī Itālija tiksies ar Skotiju, bet Anglija - ar Īriju.  Aizvadītas arī Eiropas Nāciju kausa (jeb Sešu nāciju B) izcīņas elites 1A divīzijas otrā apļa otrās kārtas spēles. Līderi Gruzija un Rumānija praktiski nodrošināja ceļazīmes uz 2015. gada Pasaules kausu - gruzīni viesos ar 34:9 sakāva Portugāli, bet kārtas centrālajā spēlē Rumānija viesos negaidīti viegli izrēķinājās ar Krieviju (34:3), turklāt spēle notika visnotaļ dīvainā vietā - Krasnodaras novada Ņebugas viesnīcas \"Molņija\" stadionā, kur nebija ne ģērbtuvju, ne viesiem iespēju pat trenēties normālos apstākļos - nācās iztikt ar viesnīcas betonēto pagalmu. Savukārt divīzijas pastarīšu divcīņā Spānija pārspēja Beļģiju (11:6).  Pēc šīm spēlēm 1A divīzijas vadībā ar 28 punktiem pārliecinošā atrāvienā ir Gruzija un Rumānija (abām pa sešām uzvarām un vienam neizšķirtam), trešajā vietā ar 18 punktiem palikusi Krievija (četras uzvaras, trīs zaudējumi), bet atpalicēju trijnieka vadībā ar 10 punktiem izvirzījusies Spānija (uzvara, divi neizšķirti, četri zaudējumi), tai seko Portugālei ar 7 punktiem (viena uzvara, neizšķirts, pieci zaudējumi) un Beļģija ar 6 punktiem (viens neizšķirts, seši zaudējumi). 22. februārī Beļģija un Portugāle cīnīsies par palikšanu divīzijā, Rumānija eksaminēs Spāniju, bet kārtas centrālajā spēlē Gruzija uzņems Krieviju - jāpiebilst, ka abu izlašu pirmajā spēlē 1993. gadā uzvarēja Krievija, bet turpmāk Gruzija svinējusi uzvaru 16 reizes, vienai spēlei noslēdzoties neizšķirti (2002. gadā).  Automātisku ceļazīmi uz Pasaules kausu saņems Eiropas Nāciju kausa izcīņas 1A divīzijas pirmās divas izlases, savukārt trešā vieta par vienīgo papildu kvalifikācijas ceļazīmi mērosies spēkiem ar zemāko divīziju atlases spēļu uzvarētāju (1B divīzijas uzvarētāju (Vāciju vai Moldovu) vai iepriekšējās atlases kārtas uzvarētāju Nīderlandi), šīs divcīņas uzvarētāju vispirms gaidīs Āfrikas atlases zonas otrā spēcīgākā izlase, bet pēdējā kārtā pretiniece būs Āzijas atlases zonas otrās un Amerikas atlases zonas trešās labākās izlases divcīņas uzvarētāja.  1A divīzijas uzvarētāja Pasaules kausa izcīņā nokļūs C grupā, kur to gaidīs čempione un pēdējo gadu rangu tabulas līdere Jaunzēlande, Argentīna, Tonga un Āfrikas zonas uzvarētāja, otrā vieta nokļūs D grupā pie finālistes Francijas, Īrijas, Itālijas un Kanādas, bet trešā vieta var nokļūt A grupā pie divkārtējās kausa ieguvējas Austrālijas, mājinieces Anglijas, Velsas un Okeānijas zonas uzvarētājas (Fidži vai Kuka salas). Līdz šim Pasaules kausos piedalījusies Rumānija (visos septiņos), Gruzija (2003., 2007., 2011. g.), Krievija (2011. g.), Portugāle (2007. g.) un Spānija (1999. g.).", "link": "https://www.delfi.lv/sports/news/other_kinds/regbijs/irijas-regbisti-sakauj-sesu-naciju-cempioni-velsu.d?id=44199315"},
{"title": "Anatolijs Kreipāns: Izloze nav koncerts uz pasūtījumiem...", "category": "Sports", "body": "Tā reiz teica viens no savulaik labākajiem uzbrucējiem vācu futbola vēsturē un bijušais Vācijas izlases galvenais treneris Rūdijs Fellers. Ko liktenis būs lēmis, ar to būs jāspēlē. Piektdien un sestdien zināsim, ko liktenis būs lēmis mūsu labākajām futbola un basketbola komandām, taču pretinieku izloze nebūs vienīgais, kas piesaistīs sporta cienītājus nedēļas nogalē... FK \"Ventspils\" šosezon debitēs Čempionu līgā un nebūtu slikti pārvarēt pirmo kvalifikācijas turnīra kārtu. Nevēlamākais pretinieks tajā ir Zagrebas \"Dinamo\", ir vēl vairākas spēcīgas komandas no Zviedrijas, Islandes, Moldovas, Baltkrievijas, Slovakijas, taču tās pārspēt būtu reālāk nekā Horvātijas čempionu. Piektdien uzzināsim arī to, ar ko veiksmes gadījumā ventspilnieki tiksies kvalifikācijas turnīra otrajā kārtā, kur jau pretī nāks gandrīz tikai Eiropā labi zināmi futbola klubi. Līdzīga situācija ir liepājniekiem un skontiešiem – negribētos, lai viņi pirmajā kārtā \"uzskrien virsū\", piemēram, Belgradas \"Partizan\", dāņu \"Odense\"Telavivas \"Maccabi\", bulgāru \"Litex\", slovaku \"Artmedia\" vai poļu \"Groclin\" un vēl vismaz 5-6 komandām, kuras pārspēt būs ļoti grūti. Gribētos, lai kaut vienai mūsu komandai Eiropas kausu turnīrs nebeigtos jau līdz rudenim, jo pašreiz Latvijas klubi kopējā rangu tabulā Eiropas kausu izcīņā ieņem 29. vietu, taču uz papēžiem mums min Kipra un Somija, arī Bosnija nav tālu. ULEB kausa izcīņā piedalīsies 54 komandas un turnīra rīkotāji vēl paši nav izlēmuši, cik komandas no katras grupas (būs 9 grupas un 6 komandām katrā) iekļūs izslēgšanas spēlēs – pa divām, vai pa četrām. Ja pa četrām, tad diezin vai izloze būs tik nelaimīga, ka abām mūsu komandām nebūs izredžu iekļūt izslēgšanas turnīrā. Ja pa divām... Tad jācer uz veiksmi, jo, piemēram, Spānija, Francija un Vācija būs pārstāvētas ar piecām komandām, bet Krievija – ar četrām.  . 30. jūnijā tiks aizvadītas trīs spēles un katrai no tām ir svarīga nozīme, katra no tām ja ne uzreiz, tad drīz varētu kaut ko mainīt un ietekmēt. Liepājas \"Metalurgs\" savā laukumā uzņems \"Jūrmalu\" un var vēl vairāk nostiprināties pirmajā vietā pats un reizē var atņemt jūrmalniekiem reālas iespējas vēl paspēkoties par vietu četriniekā. FK \"Ventspils\" spēlēs Daugavpilī ar \"Daugavu\" un tikai uzvara ļaus pašreizējam čempionam vēl saglabāt kaut kādas izredzes uz titula nosargāšanu. FK \"Rīga\" LU stadionā uzņems \"Olimpu\" un pacentīsies atgriezties turnīra tabulā otrajā vietā, bet \"Olimps\" atkal mēģinās beidzot uzvarēt.  . Vai Haralds Šlegelmilhs beidzot iegūs punktus F-3 Eirosērijas sacensībās? Trīs reizes viņš bija 11. vietā, divas reizes – 12. vietā, bet pagājušo svētdien Norizringas trasē Nirburgā (Vācija) pirmo reizi iekļuva desmitniekā (9. vieta). Piektdien 29. jūnijā risināsies kvalifikācija, sestdien pirmajā braucienā punktus iegūs pirmie astoņi, svētdien otrajā braucienā – tikai pirmie seši. Pašreiz punktus ir guvuši 14 piloti un jācer, ka šīs nedēļas nogalē tos atvedīs arī Eirosērijas debitants Haralds Šlegelmilhs... . 30. jūnijā \"Millenium\" stadionā Kārdifā (Velsa) risināsies \"Grand Prix\" seriāla 5. posma sacensības spīdvejā. Vai dānim Nikijam Pedersenam izdosies palielināt savu pārsvaru? Pašreiz viņš tuvāko sekotāju austrālieti Lī Adamsu apsteidz par 13 punktiem. Iepriekšējos trijos gados Pedersens šajā stadionā izveidotajā mototrekā divreiz bija piektais un vienreiz trešais (2005. gadā), savukārt Adamss 2004. gadā bija otrais, bet tad – tikai 9. un 11. vietā. Jācer, ka cīņa par titulu saasināsies, jo 8. posma sacensības 25. augustā taču risināsies Daugavpils mototrekā. Pieminot 25. augustu, jāpiemin arī 1. jūliju, jo svētdien Daugavpilī notiks Latvijas atklātais čempionāts un tajā lielā mērā tiks noskaidrots tas, kurš LMT \"Grand Prix\" izcīņā pārstāvēs Latviju.  . 1. jūlijā Daugavpils \"Dinaburg\" aizvadīs atbildes spēli Intertoto kausa izcīņas 1. kārtā ar Ziemeļīrijas klubu \"Cliftonville\". Pirmās spēles rezultāts – 1:1 – ir labvēlīgs mūsu komandai, taču nedrīkst aizmirst, ka aizvadītās sezonas trešais labākais Ziemeļīrijas klubs tikai nesen bija sācis gatavoties sezonai, bet tagad tas jau būs vēl nedēļu patrenējies. Favorīts šajā pārī tik un tā ir \"Dinaburg\" un jācer, ka 2. kārtā uz Daugavpili nevis uz Belfāstu atbrauks aizvadītās sezonas ceturtais spēcīgākais Beļģijas klubs \"K.A.A. Gent\".", "link": "https://www.delfi.lv/sports/news/analysis/anatolijs-kreipans-izloze-nav-koncerts-uz-pasutijumiem.d?id=18304355"},
{"title": "Video: Girgensons pēc treniņspēles pasakās 'Sabres' faniem", "category": "Sports", "body": "Nacionālajā hokeja līgā ( NHL ) sākusies gatavošanās jaunajai sezonai, kuras laikā klubi aizvada pārbaudes spēles ne tikai savā starpā, bet arī treniņspēles kluba hokejistu starpā. Pēc vienas no šādām spēlēm Bufalo \" Sabres \" hokejists  Zemgus Girgensons  pateicās komandas faniem, norādot, ka tieši fani ir tie, kas motivē komandu, redzams \"Sabres\" publicētajā video. \"Paldies, ka ieradāties uz spēli. Spēlētāji ļoti novērtē, ka jūs pienesat mums enerģiju, padarot mūsu spēli labāku,\" sacīja Girgensons, aicinot fanus un komandu kopā sasniegt augstus mērķus šajā gadā. Thank you to everyone who came out to the Blue & Gold Scrimmage today! 🙌 #LetsGoBuffalo  |  @Ticketmaster   pic.twitter.com/90eouBQPCm September 23, 2023 Girgensons \"Sabres\" rindās aizvadīs jau desmito sezonu. Hokejists šogad parakstīja viena gada līgumu ar \"Sabres\", kura vērtība ir 2,5 miljoni ASV dolāri. Iepriekšējā sezonā Girgensons spēlēja 80 spēlēs, kurās guva 10 vārtus, kā arī atdeva astoņas rezultatīvas piespēles.", "link": "https://www.delfi.lv/sports/news/3-puslaiks/video-girgensons-pec-treninspeles-pasakas-sabres-faniem.d?id=55969028"},
{"title": "'Garkalne/Livonia' regbisti ar drošu uzvaru sāk 'īso' Latvijas čempionātu", "category": "Sports", "body": "Latvijas regbija čempionātu trešdien, 25. jūlijā, ar uzvaru sāka \"Garkalne/Livonia\", kas sacensību pirmajā spēlē Upesciemā droši ar 38:7 (33:0) pieveica \"Fēnikss\" komandu. Mača liktenis tika izšķirts praktiski jau pirmajā puslaikā, kad \"Garkalne/Livonia\" veica piecus piezemējumus un četros gadījumus bija precīzi realizācijas sitienos. Latvijas regbija čempionātā šajā sezonā piedalās vien piecas komandas – vēl arī \"STATS Serviss/Ķekava\", \"Eži/LMT\" un \"Jūrmala\". Komandas aizvadīs vien viena apļa turnīru, pēc kura divas labākās komandas tiksies finālā, bet trešā un ceturtā labākā vienība aizvadīs vēl bronzas maču. Tādējādi četrām komandām sezonā būs tikai piecas spēles, bet vienai – četras.", "link": "https://www.delfi.lv/sports/news/other_kinds/regbijs/garkalnelivonia-regbisti-ar-drosu-uzvaru-sak-iso-latvijas-cempionatu.d?id=50246023"},
{"title": "Andersons pagarina līgumu ar Šveices otrās līgas vienību līdz 2026. gadam", "category": "Sports", "body": "Latvijas izlases hokejists  Toms Andersons  pagarinājis vienošanos ar Šveices pēc spēka otrās līgas komandu \"La Chaux-de-Fonds\" līdz 2026.gadam, piektdien pavēstīja klubs. Andersons Lašodefonas vienību pārstāv jau trešo sezonu un šosezon viņš tika izvēlēts par komandas kapteini. Iepriekšējā sezonā latvietis 45 regulārā čempionāta mačos izcēlās ar 18 vārtiem un 47 rezultatīvām piespēlēm, bet 13 \"play-off\" spēlēs tika pie 24 (6+18) rezultativitātes punktiem, nopelnot Šveices otrās līgas vērtīgākā spēlētāja balvu. Andersons karjeras laikā Šveicē pārstāvējis vairākās komandās, taču spēcīgākajā līgā spēlēja tikai Langnavas \"Tigers\" rindās. \"La Chaux-de-Fonds\", kuru šogad pārstāv arī Renārs Krastenbergs un Sandis Smons, iepriekšējā sezonā uzvarēja Šveices pēc spēka otrajā līgā, bet pārspēlēs par vietu Nacionālajā līgā (NL) zaudēja \"Ajoie\" hokejistiem.", "link": "https://www.delfi.lv/sports/news/hokejs/andersons-pagarina-ligumu-ar-sveices-otras-ligas-vienibu-lidz-2026-gadam.d?id=55966066"},
{"title": "Latvijas hokeja izlases aizsargs Mamčics pamanās iemest 'hat-trick' Slovākijā", "category": "Sports", "body": "Lielisku spēli Slovākijas čempionātā piektdienas vakarā aizvadīja  Latvijas hokeja izlases  aizsargs  Roberts Mamčics , kurš iemeta trīs vārtus jeb \"hat-trick\". Latvijas izlases aizsargs sekmēja savas komandas \"Nove Zamky\" graujošu uzvaru savā laukumā ar 7:2 (3:0, 2:2, 2:0) pār Trenčīnas \"Dukla\". Viens no savas komandas kapteiņa asistentiem Mamčics šajā mačā laukumā pavadīja 21:44 minūtes un ar trim metieniem pa vārtiem guva trīs vārtus, dueli noslēgdams ar pozitīvu lietderības koeficientu +1. Mamčics divus vārtus guva jau pirmajā periodā, kad vispirms vairākumā septītajā minūtē panāca 2:0, bet tikai trīs minūtes vēlāk - jau 3:0. Savukārt trešo ripu viesu \"cietoksnī\" viņš raidīja 28. minūtē, tobrīd panākdams 4:2. Zīmīgi, ka vārtus kādas līgas regulārajā čempionātā Mamčics nebija guvis kopš 2020./21. gada sezonas. Citā spēlē bez punktiem palika pieredzes bagātais uzbrucējs  Kaspars Daugaviņš , kura pārstāvētā Mihalovces \"Dukla\" ar 3:4 (3:0, 0:2, 0:2) savā laukumā zaudēja \"Spišská Nová Ves\", Šajā pavasarī Mamčics un Daugaviņš palīdzēja Latvijas izlasei izcīnīt vēsturisku bronzu pasaules čempionātā.", "link": "https://www.delfi.lv/sports/news/hokejs/latvijas-hokeja-izlases-aizsargs-mamcics-pamanas-iemest-hat-trick-slovakija.d?id=55968244"},
{"title": "Ābolam vārti un rezultatīva piespēle uzvarētā SHL mačā", "category": "Sports", "body": "Latvijas hokejists  Rodrigo Ābols  sestdien Zviedrijas hokeja līgas (SHL) spēlē izcēlās ar vārtiem un rezultatīvu piespēli, palīdzot Engelholmas \"Rogle\" tikt pie uzvaras. \"Rogle\" savā laukumā ar rezultātu 3:1 (2:0, 1:1, 0:0) pārspēja Vekšes \"Lakers\". Ābols pirmajā trešdaļā pēc spēlētām nepilnām piecām minūtēm guva vārtus vairākumā, bet septiņas minūtes vēlāk pēc viņa un Albina Sundsvika piespēlēm mājinieku pārsvaru dubultoja Adams Engstrems. Latvijas hokejists kopā uz ledus pavadīja 16 minūtes un septiņas sekundes, kuru laikā trīs reizes meta pa pretinieku vārtiem, izpildīja divus spēka paņēmienus, uzvarēja deviņos no 13 iemetieniem un tika pie pozitīva lietderības koeficienta +1. Citā mačā Mārtiņa Dzierkala pārstāvētā Šellefteo AIK mājās ar rezultātu 1:3 (0:1, 1:1, 0:1) atzina \"Orebro\" pārākumu. Dzierkals spēlēja 14 minūtes un astoņas sekundes un vienu reizi meta pa pretinieku vārtiem, noslēdzot maču ar neitrālu lietderības koeficientu. Vēl Ērnšeldsvīkas \"MoDo\" ar Kristiānu Rubīnu sastāvā izbraukumā ar rezultātu 2:4 (1:1, 1:2, 0:1) piekāpās \"Timra\". Rubīns laukumā bija 19 minūtes un septiņas sekundes un atzīmējās statistikā ar vienu spēka paņēmienu un negatīvu lietderības koeficientu -2. \"Rogle\" ar septiņiem punktiem četrās spēlēs turnīra tabulā ieņem ceturto vietu, AIK ar pieciem punktiem ir astotajā pozīcijā, bet \"MoDo\" ar četriem punktiem ierindojas desmitajā pozīcijā 14 komandu konkurencē. Pagājušajā sezonā par čempioni kļuva Vekšes \"Lakers\", kas finālsērijā ar 4-1 uzvarēja Šellefteo AIK.", "link": "https://www.delfi.lv/sports/news/hokejs/abolam-varti-un-rezultativa-piespele-uzvareta-shl-maca.d?id=55969114"},
{"title": "Porziņģis: pienācis brīdis, kad Žagars demonstrē savu talantu arī visaugstākajā līmenī", "category": "Sports", "body": "Latvijas basketbola izlases  saspēles vadītājs  Artūrs Žagars  šobrīd demonstrē to talantu, ko daudzi viņā saskatīja jau pirms vairākiem gadiem, sarunā ar aģentūru LETA atzina pašmāju basketbola spožākā zvaigzne  Kristaps Porziņģis . Žagars aizvadīja spilgtu Pasaules kausa finālturnīru, astoņos mačos vidēji gūstot 12,4 punktus, atdodot 7,4 rezultatīvas piespēles un izcīnot 2,6 bumbas zem groziem. Spēlē par piekto vietu Žagars laboja pasaules čempionātu rezultatīvo piespēļu rekordu (17), turklāt nepieļāva nevienu kļūdu. 23 gadus vecais Latvijas basketbolists tika iekļauts turnīra otrajā simboliskajā izlasē. Abi basketbolisti ir pazīstami sen un Porziņģis minēja, ka jau viņa pirmajā nometnē varēja redzēt Žagara potenciālu. \"Jau tad varēja redzēt pārdabisko talantu, driblu un kustības. Likās, ka tas ir vienkārši kosmiski un Latvijā nekas tāds nebija redzēts iepriekš. Tagad ir pienācis brīdis, kad viņš to visu dara arī visaugstākajā līmenī,\" teica Porziņģis. Finālturnīra laikā par brīvo aģentu Žagaru interesi izrādījuši vairāki klubi un, kā ziņo mediji,  saspēles vadītājs nonāks Stambulas \"Fenerbahce\" paspārnē un tiks izīrēts Viļņas \"Wolves\" . \"Viņam pašam šobrīd ir jāsaprot, ko viņš vēlas, jo iespēju un virzienu netrūkst. Artūram jāsaprot, ko viņš visvairāk jūt, un ar kuru no lēmumiem jutīsies viskomfortablāk,\" par Žagara karjeras nākamo soli teica Porziņģis. Žagars iepriekšējā sezonā, pārstāvot Lietuvas komandu Ķēdaiņu \"Nevežis\", 22 mačos vidēji 28 minūtēs guva 15,4 punktus, atdeva 4,4 rezultatīvas piespēles un izcīnīja 2,9 atlēkušās bumbas.", "link": "https://www.delfi.lv/sports/news/basketbols/porzingis-pienacis-bridis-kad-zagars-demonstre-savu-talantu-ari-visaugstakaja-limeni.d?id=55939392"},
{"title": "Video: Latvijas izlases līdzjutēji pēc Lietuvas sagraušanas sagaida basketbolistus pie viesnīcas", "category": "Sports", "body": "Latvijas basketbola izlase  Pasaules kausa izcīņu sestdien noslēdza ar graujošu uzvaru pār Lietuvu un izcīnītu piekto vietu. Līdzjutēji pēc mača sagaidīja valstsvienības spēlētājus pie viesnīcas ar ovācijām. Latvijas izlase sestdien cīņā par piekto vietu Pasaules kausā  ar rezultātu 98:63 sagrāva  Lietuvu, triumfējot arī principiālajā Baltijas derbijā. Pēc spēles Latvijas basketbolistiem bija jāsniedz intervijas, kā arī jāapmeklē preses konference. Viss process ievilkās, tāpēc līdzjutējiem basketbolistus pie arēnas vajadzēja gaidīt ilgāku laiku. Pēc īsa brauciena no arēnas līdz viesnīcai Latvijas basketbolisti tika sagaidīti ar ovācijām. Spēlētāji aizgāja apsveicināties ar faniem, bet pēc tam devās vakariņās. Jau svētdien Latvijas izlase sāks ceļu uz mājām.", "link": "https://www.delfi.lv/sports/news/pasaules-kauss-basketbola-2023/video/video-latvijas-izlases-lidzjuteji-pec-lietuvas-sagrausanas-sagaida-basketbolistus-pie-viesnicas.d?id=55931694"},
{"title": "Neizšķirti cīnās Vācijas un Austrijas valstsvienības", "category": "Sports", "body": "Piektdien, 6.maijā Pasaules čempionāta G apakšgrupas spēlē tikās Vācijas un Austrijas izlases. Kaut pēc pirmās trešdaļas vadībā ar 2:0 bija vācieši, tomēr austrieši spēja spēli izlīdzināt, panākot 2:2. Vācijas labā vārtus guva Klauss Katans un Aleksandrs Barta, austriešu labā ar diviem precīziem metieniem izcēlās Andre Lakoss. Vācijas izlasē par labāko tika atzīts Klauss Katans, Austrijai – Andre Lakoss.", "link": "https://www.delfi.lv/sports/news/hokejs/neizskirti-cinas-vacijas-un-austrijas-valstsvienibas.d?id=11116736"},
{"title": "Latvijas izlases kandidāts Čavars nākamsezon spēlēs Japānas trešajā līgā", "category": "Sports", "body": "Latvijas basketbola izlases  kandidāts  Klāvs Čavars  nākamsezon spēlēs Japānas pēc spēka trešās līgas klubā Jokohamas \"Exellence\", vēsta vienība. Iepriekšējā sezonā 27 gadus vecais Čavars spēlēja Polijas spēcīgākās līgas klubā Ļubļinas \"Start\", bet pirms tam pārstāvēja citu poļu klubu Bidgoščas \"Astoria\". Tāpat Čakars spēlējis baltkrievu Minskas \"Tsmoki\", \"Ventspils\", \"Liepājas\" un Rīgas  VEF  rindās. \"Man tā būs jauna pieredze, un būt daļai no šādas komandas var dot pamatu personīgajai izaugsmei, attīstībai un iespēju parādīt savus talantus. Spēlētājam ir ļoti svarīgi pieņemt izaicinājumus, saglabāt mērķtiecību un izbaudīt pieredzi,\" komanda citē Čavaru. \"Šī man būs jauna pieredze. Uzskatu, ka sportistiem ir ļoti svarīgi pieņemt izaicinājumus un vienmēr pilnveidoties. Nevaru sagaidīt, kad pievienošos komandai.\" Čavars aizvadītajā sezonā arī palīdzēja Latvijas izlasei pirmo reizi vēsturē kvalificēties Pasaules kausa izcīņas finālturnīram. Laukumā dodoties 12 spēlēs Čavars vidēji izcēlās ar 6,8 punktiem un 5,1 atlēkušo bumbu. Gatavojoties Pasaules kausa finālturnīram, Latvijas basketbolisti vispirms aizvadīs četras pārbaudes spēles savā laukumā pret Zviedriju, Gruziju, Dominikānas Republiku un Somiju, bet pēc tam plānoti vēl divi mači Taivānā ar Lietuvu un, iespējams, arī Puertoriko. Pasaules kausa finālturnīrs no 25.augusta līdz 10.septembrim notiks Indonēzijā, Japānā un Filipīnās.", "link": "https://www.delfi.lv/sports/news/basketbols/latvijas-izlases-kandidats-cavars-nakamsezon-speles-japanas-tresaja-liga.d?id=55721384"},
{"title": "'MVP': Uldriķa nedienas, jaunatnes hokeja skandāla atskaņas un sporta realitāte Krievijā", "category": "Sports", "body": "Lai gan rīti un vakari aiz loga paliek arvien gaišāki un nu jau arī siltāki, ziemas laikā uzkrātās negācijas vēl tikai meklē savu ceļu prom no cilvēku prātiem un ikdienas. Varbūt tāpēc pagājusī nedēļa sporta medijā  MVP  izvērtās tāda patumša – asa diskusija part problēmām hokejā, mūsdienu Krievijas sporta portrets, Roberta Uldriķa nedienas Nīderlandē... Kas notiek ar Krievijas sportu pašlaik un kāda izskatās tā nākotne? Vai Krievijas sports jebkad ir bijis ārpus politikas un vai krievu sportistiem jāļauj piedalīties olimpiskajās spēlēs? Plaša MVP saruna ar 56 gadus veco sporta žurnālistu Aleksandru Šmurnovu, kurš Krieviju pameta jau pāris dienu pēc iebrukuma Ukrainā un vairākkārt paudis savu nostāju un viedokli par sporta notikumiem \" YouTube \" kanālā \"Popuļarnaja politika\". Lasīt vairāk Aizvadītā gada nogalē plašu rezonansi sabiedrībā iemantoja tiesas spriedums, kurā par nepareizu jaunā hokejista trenēšanu 40 000 eiro kompensācija solidāri jāmaksā trenerim, viņa pārstāvētajam sporta klubam un Veselības ministrijai. Spriedums atraisīja plašas diskusijas, kuru centrā ir attiecību trijstūris: jaunie hokejisti – viņu vecāki – treneri. Kāpēc Latvijas bērnu  hokejam  ir raksturīgas galējības? Kā veicināt vecāku un treneru kompetenci, lai hokeja apguves procesā neciestu bērns? Kur sākas un kur beidzas vecāku, treneru un mediķu tiesības un pienākumi? Galu galā – ko nozīmē spriedums minētajā procesā, un vai tas var kļūt par precedentu, kam sekos prasību lavīna? Lasīt vairāk \"Bez iedvesmas, nopērta un pazemota,\" tā par savas pilsētas  futbola  komandas \"Cambuur\" bezcerīgo zaudējumu pret Amsterdamas \" Ajax \" viņnedēļ rakstīja respektablais laikraksts \"Leeuwarden Courant\". Pēc necerēti veiksmīgas pagājušās sezonas klubs šobrīd piedzīvo katastrofu un ir ceļā uz izlidošanu no  Nīderlandes  futbola elites. Labākā situācijā nav arī šajā komandā spēlējošais latviešu uzbrucējs  Roberts Uldriķis , kurš cīņu pret \"Ajax\" noskatījās no rezervistu soliņa. Šosezon viņš vārtus nav guvis un vēl nav ieguvis novembrī ieceltā trenera uzticību... Lasīt vairāk Vēl aizvadītajā nedēļā kārtējā trāpīgā  Armanda Pučes sleja  par olimpisko \"polonēzi\",  Starptautiskās olimpiskās komitejas  varas vīriem mēģinot dejot vienlaikus ar krieviem, ukraiņiem un baņķieriem, stāsts par 2002. gada NBA izslēgšanas spēlēm, kurā Sakramento \" Kings \" komandai faktiski  vienas ceturtdaļas laikā tika nozagts pelnītais čempiona tituls , kā arī uz svētdienas \" Super Bowl \" spēles viļņa – raksts par brāļiem Kelsī, kas šogad satikās aci pret aci cīņā par prestižo trofeju, un vienlaikus arī par gadījumiem citās Ziemeļamerikas vadošajās līgās, kad  kaujā par pašu vērtīgāko balvu nācies sastapties brāļiem . Šajā nedēļā būs lasāms kāds skaudrs dzīvesstāsts, kas noteikti būs emocionāli tuvs tiem, kas savulaik  basketbolā  trenējušies Ogres pusē, lūkosim izprast kādas ledus trases rentablas pastāvēšanas formulu, kas varētu būt interesanta arī tāda paša tipa Siguldas būvei, par ko jau pasen velkas tumši diskusiju mākoņi, Raimonda Rudzāta sleja par arvien saspringtāko sacīksti, kurš no mums būs... lielāks \"ukrainis\". Pasekosim, kā no sportistu maciņiem pazūd miljoni, kā arī sagaidīsim  NBA  Visu  Zvaigžņu spēles  nedēļas nogali.", "link": "https://www.delfi.lv/sports/news/hokejs/mvp-uldrika-nedienas-jaunatnes-hokeja-skandala-atskanas-un-sporta-realitate-krievija.d?id=55243138"},
{"title": "Foto: regbisti stumj mašīnu 'TopGear' konkursā", "category": "Sports", "body": "Ar \"LMT/Eži\" četrinieka uzvaru noslēdzās vieglās automašīnas \"Škoda\" stumšanas konkurss, kas papildināja izdevuma \"TopGear\" šovu, kas aizvadītās nedēļas nogalē risinājās pie tirdzniecības parka \"Alfa\" galvenās fasādes. \"Ežu\" četrinieks Māris Streikišs, Ingus Aivars, Mareks Larionovs un Renārs Beķeris bija visātrākie, aiz sevis atstājot RK \"Miesnieki\", RFC \"Livonia\" un LSPA/\"Baldone\" komandas. Laiks aizvadītās nedēļas vienīgajā brīvdienā īpaši nelutināja, jo bija visai nepatīkams – drēgns, mitrs, spēcīgi apmācies. Šo konkursu rīkoja \"TopGear\" Lietuvas nodaļa.", "link": "https://www.delfi.lv/sports/news/3-puslaiks/foto-regbisti-stumj-masinu-topgear-konkursa.d?id=43907908"},
{"title": "Francijas regbija izlase izrauj uzvaru pār Angliju", "category": "Sports", "body": "Francijas regbija izlase sestdien ar 26:24 (16:8) Parīzē spraigā cīņā pārspēja Angliju, sekmīgi uzsākot Sešu nāciju kausa izcīņu. Pērn Anglijai pēdējā spēlē Velsa izrāva no rokām kausu, savukārt Francija apkaunojoši palika pēdējā, tādēļ abu regbija lielvalstu spēle solījās būt ļoti principiāla, taču reti kurš gaidīja īstu sprādzienu tik ātri - Joanns Igē ar piezemējumu jau 32. sekundē izmantoja viesu nevērību (5:0). Kaut gan Ouens Farels ar soda sitienu nedaudz nomierināja kolēģu nervus (5:3), Žans-Marks Dusēns ar diviem soda sitieniem un Igē ar otro piezemējumu puslaika vidū palielināja mājinieku pārsvaru līdz 13 punktiem. Pamazām viesi pārņēma iniciatīvu, vispirms Maikam Braunam gūstot piezemējumu pirms pārtraukuma (13:8), otrā puslaika sākumā ar Farela soda sitienu un Lutera Barela piezemējumu apklusinot šokētos skatītājus (16:18), bet puslaika vidū ar Denija Kea dropsitienu panākot jau piecu punktu pārsvaru. Kaut gan 70. minūtē Maksims Mašeno ar soda sitienu samazināja rezultāta starpību, jau pēc divām minūtēm Alekss Gūds atjaunoja \"status quo\", un šķita, ka Anglijai būs izdevies vēsturisks panākums - vēl nekad tās 143 gadus ilgajā spēļu vēsturē Anglijai nebija izdevies izraut uzvaru, nonākot zaudētājos ar vairāk nekā 12 punktu starpību. Franču rezervista Gaēla Fikū piezemējums 76. minūtē bija kā zibens spēriens no skaidrām debesīm, no kura angļi vairs neatguvās. Mašeno sekmīgi izpildīja realizācijas sitienu, bet 80 tūkstoši skatītāju varēja līksmot. Citā sestdienas spēlē pēdējo divu gadu Sešu nāciju kausa īpašniece Velsa Kārdifā ar grūtībām pārspēja Itāliju (23:15), bet šodien Īrija uzņems Skotiju. 8. februārī Īrija tiksies ar Velsu, Skotija uzņems Angliju, bet 9. februārī Francija centīsies atmaksāt Itālijai par pērnā gada pazemojumu. Sestdien notika arī Eiropas Nāciju kausa (jeb Sešu nāciju B) izcīņas elites 1A divīzijas otrā apļa pirmās kārtas spēles. Līderi Gruzija un Rumānija savā laukumā \"sausā\" pārspēja attiecīgi Beļģiju (35:0) un Portugāli (24:0), savukārt Krievija viesos ar pūlēm noturēja ļoti vērtīgo uzvaru pār Spāniju (28:25), kaut gan pirmā puslaika vidū bija tās pārsvars bija 20 punkti. Pēc šīm spēlēm 1A divīzijas vadībā ar 24 punktiem izvirzījusies Gruzija, tai seko Rumānija ar 23 punktiem (abām pa piecām uzvarām un vienam neizšķirtam), trešajā vietā ar 18 punktiem nostiprinājusies Krievija (četras uzvaras, divi zaudējumi), Portugālei ir 7 punkti (viena uzvara, neizšķirts, četri zaudējumi), Spānijai - 6 punkti (divi neizšķirti, četri zaudējumi), bet tabulu noslēdz Beļģija ar 5 punktiem (viens neizšķirts, pieci zaudējumi). 8. februārī Portugāle uzņems Gruziju, Spānija - Beļģiju, bet kārtas galvenajā spēlē Krievija tiksies ar Rumāniju. Favorītu uzvaras izraisījušas komandu vēl lielāku noslāņošanos līderos un atpalicējos, jau četras kārtas pirms turnīra noslēguma faktiski likvidējot galveno intrigu par to, kuras izlases cīnīsies par ceļazīmēm uz 2015. gada Pasaules kausu - Gruzijas un Rumānijas pozīcijas ir drošas, bet Krieviju var paklupināt tikai pilnīga neveiksme atlikušajās spēlēs. Vienlaikus saasinājusies konkurence par palikšanu šajā divīzijā, un jaunpienācējai Beļģijai cīņa gaidāma smaga, jo kopš turnīra pašreizējā divu gadu formāta ieviešanas 2001. gadā tikai Čehijai (2003./04.g.) un Spānijai (2006./07.g.) izdevies noturēties elites divīzijā nākamajā sezonā pēc uzvaras zemākā divīzijā, bet pēdējās divās sezonās jaunpienācējas (Vācija un Ukraina) bezcerīgi palikušas pēdējās. Automātisku ceļazīmi uz Pasaules kausu saņems Eiropas Nāciju kausa izcīņas 1A divīzijas pirmās divas izlases, savukārt trešā vieta par vienīgo papildu kvalifikācijas ceļazīmi mērosies spēkiem ar zemāko divīziju atlases spēļu uzvarētāju (1B divīzijas uzvarētāju (Vāciju vai Moldovu) vai iepriekšējās atlases kārtas uzvarētāju Nīderlandi), šīs divcīņas uzvarētāju vispirms gaidīs Āfrikas atlases zonas otrā spēcīgākā izlase, bet pēdējā kārtā pretiniece būs Āzijas atlases zonas otrās un Amerikas atlases zonas trešās labākās izlases divcīņas uzvarētāja. 1A divīzijas uzvarētāja Pasaules kausa izcīņā nokļūs C grupā, kur to gaidīs čempione un pēdējo gadu rangu tabulas līdere Jaunzēlande, Argentīna, Tonga un Āfrikas zonas uzvarētāja, otrā vieta nokļūs D grupā pie finālistes Francijas, Īrijas, Itālijas un Amerikas zonas uzvarētājas, bet trešā vieta var nokļūt A grupā pie divkārtējās kausa ieguvējas Austrālijas, mājinieces Anglijas, Velsas un Okeānijas zonas uzvarētājas (visticamāk, Fidži). Līdz šim Pasaules kausos piedalījusies Rumānija (visos septiņos), Gruzija (2003., 2007., 2011. g.), Krievija (2011. g.), Portugāle (2007. g.) un Spānija (1999. g.).", "link": "https://www.delfi.lv/sports/news/other_kinds/other/francijas-regbija-izlase-izrauj-uzvaru-par-angliju.d?id=44095759"},
{"title": "Māris Rīmenis: Latvieši apliecina spēku un vērpj intrigas!", "category": "Sports", "body": "Aizvadītās nedēļas nogalē Rīgā notika Pasaules kausa izcīņas posms ātrumlaivām F-2000 klasē un Latvijas piloti divas reizes kāpa uz goda pjedestāla. Pašās galvenajās sacīkstēs, Rīgas Lielajā balvā trešais finišēja Uģis Gross ( \"Kalnciems Racing Team\"), savukārt dienu iepriekš izslēgšanas braucienā jeb \"mach race\" uzvaru guva Uvis Slakteris (\"Riga Powerboat Team\"). Par Rīgas posma uzvarētāju kļuva Itālijas sportists Alekss Karella.    Aizvadītais Rīgas posms guvis ļoti lielu starptautiskās ūdensmotosporta federācijas UIM vadības atzinību, jo viss aizritējis visaugstākajā līmenī. Pirmo reizi Rīgā galvenās sacīkstes  TV tiešraidē un tas krietni disciplinējis arī dalībniekus, tiesnešus un mehāniķus. Valsts prezidenta Valda Zatlera, tāpat augstu pilsētas amatpersonu klātbūtne padarīja šo pasākumu patiesi vērienīgu, taču vislielākais paldies arī daudzajiem skatītājiem, bez kuriem  šovs nebūtu izdevies. Divas dienas Daugavā starp Akmens un Vanšu tiltiem rūcināja F-2000 formulas un Rīgas svētku ietvaros visiem bija tā iespēja redzēt šīs majestātiskās un visai ātrās laivas.  Vislielākais gandarījums par Latvijas pilotu panākumiem, jo jau otro gadu pēc kārtas izdodas kāpt uz goda pjedestāla. Kopā Rīgā startēja 17 ātrumlaivu piloti, kaut galvenajās sacīkstēs svētdien brauca vairs tikai 15, toties visi labākie. Vislielāko sensāciju sagādāja 22 gadus vecais itālietis Aleks Karella, kurš pēdējā kvalifikācijā uzrādīja vislabāko apļa laiku un pēcāk triumfēja Rīgas Lielajā balvā, esot vadībā no pirmās līdz pēdējam aplim. Norvēģa Riča Ivara Hakonsena pozīciju  mēģināja apdraudēt Uģis Gross, taču norvēģis prasmīgi izvēlējās trajektorijas pagriezienos un Gross ieguva trešo vietu, savukārt Uvis Slakteris ceturtais, Sergejs Ņikitins devītais, Genādijs Tučkovs 11.. Visi četri Latvijas piloti veica distanci līdz galam  un tehniskajos sporta veidos tas vien jau ir atzīstams fakts, kaut arī medaļa sacīkstēs atsvērtu arī pārējo relatīvās neveiksmes. \"Tā ir vēsturiska uzvara un es esmu ļoti priecīgs par šo panākumu. Tas nāca ļoti grūti, jo vēl vakar piedalījos Eiropas kausa izcīņas piektajā posmā Norvēģijā,\" –tūdaļ pēc panākuma teica Uģis Gross. Jā, viņam šī trešā vieta ir gluži vai uzvara, turklāt te jāņem vērā arī daži zemteksti, ko parastais līdzjutējs varbūt nezin. Par to tad arī nākamais stāsts.   Divas Latvijas komandas – \"Riga Powerboat Team\" un \"Kalnciems Racing Team\" šajā klasē radījušas ne  tikai veselīgu pašu braucēju  konkurenci, bet arī rīvēšanos vairāku ar komandām saistītu ietekmīgu cilvēku starpā. Sportā visiem mērķis ir viens – uzvarēt, kaut jāmāk arī cienīt pretiniekus un pārdzīvot neveiksmes. Skaidrs, ka šā gada kalendārā galvenās sacensības mūsu pilotiem bija Pasaules kausa Rīgas posms, kaut liela vērība pievērsta arī Eiropas kausa seriālam. Žēl, bet šoreiz abas sacensības gandrīz sakrita, jo piektais Eiropas posms Norvēģijas pilsētā Drammenā notika sestdien. Līdz šim par uzvaru Eiropā spēkojās tieši Uģis Gross un Uvis Slakteris ( Gross apsteidza kopvērtējumā  Slakteri par deviņiem punktiem), taču aizvadītās nedēļas nogalē komandām bija atšķirīga stratēģija. Uģis Gross mēģināja nošaut divus zaķus uzreiz un tas viņam arī izdevās, kamēr Uvis Slakteris startēja tikai Rīgā. Tiktāl viss it kā būtu kārtībā, ja atkal nesāktos cīņas ārpus distances. Norvēģijā Uģis Gross startēja  ar vācieša Andrē Šurles laivu, jo paša braucamo nebūtu iespējams pa vienu nakti nogādāt Rīgā. Startēja labi, sprintā viena uzvara un viena otrā vieta, galvenajās sacīkstēs arī uzvara. Kopvērtējumā stabili pirmais pirms pēdējā posma, apbalvots un laimīgs Gross ( tapat vācietis Šurle)  jau lidoja mājās, kad Rīgu (otru komandu) sasniedza ziņa, ka Gross diskvalificēts. Kāds tehnisks pārkāpums karburatorā vai tamlīdzīgi, taču pirms tam taču izieta tehniskā komisija, turklāt pats vācietis ar šo dzinēju brauc visu sezonu un tas ir vairākas reizes pārbaudīts. Viss gan visai neoficiāla līmenī, jo oficiāli rezultāti nekur nav publicēti.   It kā atņemti punkti par uzvaru lielajā finālā, taču arī bez šiem 40 punktiem Gross tik un tā paliek līderis kopvērtējumā, taču bez soda viņš jau reāli varētu svinētu uzvaru Eiropas čempionātā jau tagad. Pagaidām nekādas īstas skaidrības nav, taču \"Kalnciems  Racing Team\" komandas vadītājs Agris Kalnciems sola apšaubāmo lēmumu pārsūdzēt UIM ( ja lēmums vispār tiks apstiprināts). Ja diskvalifikācija pašu sportistam ( kurš turklāt taču nestartē ar savu laivu un pilnībā nevar uzņemties atbildību), par to būtu jābēdājas, taču otras komandas vadība šo vēsti paziņo ar ļaunu prieku un vēl dažiem pārmet par nepareizu ziņu izklāstu un akcentu. Kas tā ir – latviskā skaudība vai nonovīdība un kādēļ no tā būtu jācieš sportistiem? Sākt uzskaitīt, ka Eiropā šoreiz vēl turklāt startēja tikai kādas 10 vai 11 laivas, kamēr Rīgā vairāk ( jā 17 kopā, taču \"mach race\" tikai septiņas un ātrumrekordos deviņas). Ar varu mīļš tomēr nekļūsi.  Jau gadus 25 esmu visai cieši saistīts ar ūdensmotosportu, tādēļ šoreiz nespēju palikt malā un norādīt uz šo darvas karoti medus mucā. Cilvēki ūdensmotosporta sabiedrībā sāk šķelties divās nometnēs un visvairāk no tā cieš paši sportisti un arī līdzjutēji, jo kam tad ticēt? Vienu dienu mediji ziņo vienu, otru atkal pavisam ko citu par vienu un to pašu notikumu. Šādi turpinoties, ūdensmotosports tikai zaudēs un pats jau aicināju vienu no mahinatoriem izlīgt mieru ar otru pusi. Mums ir jāpriecājas par katra mūsu sportista panākumu, nevis jāizceļ tikai kāda A vai B sasniegtais. Tehniskie sporta veidi ir pietiekami komplicēti, lai vajadzības gadījumā kā ietekmētu rezultātus.", "link": "https://www.delfi.lv/sports/news/analysis/maris-rimenis-latviesi-apliecina-speku-un-verpj-intrigas.d?id=18741629"},
{"title": "RK 'Baldone' LČ spēlē regbijā uzvar 'Ulre'/Ķekavas NSS komandu", "category": "Sports", "body": "Regbija kluba ''Baldone'' komanda sestdien, 3. maijā savā laukumā Baldonē ar 42:19 pārspēja ''Ulre''/Ķekavas Novada sporta skolas komandu Latvijas čempionāta Reitinga apļa spēlē tiekot pie savas pirmās uzvaras. Regbija kluba ''Miesnieki'' komandai ''Ulre''/Ķekavas NSS šī izvērtās par rezultatīvāko spēli čempionātā - ar pirmajiem trim piezemējumiem, pagaidām visvairāk gūtiem punktiem vienā spēlē un uzvarētu pirmo puslaiku. Savukārt baldonieši pārliecinošāk aizvadīja otro puslaiku pateicoties jaunībai un trīsceturtdaļniekiem, kā pēc spēles atzina Kristaps Jakušs. ''Cīņā mēs pretiniekiem tomēr zaudējām, jo atpalikām svara ziņā. Piezemējumi tika izdarīti gan ar skriešanu, gan pēc labiem sitieniem ar kāju. Varējām vēlēties labāku sitienu realizāciju,'' viņš teica. Uzvarētāji izdarīja astoņus piezemējumus, taču iesita tikai vienu realizāciju.  ''Apsveicu Baldones komandu ar uzvaru. Viņi bija labāki, ātrāki kustībā,'' atzina ''Ulre''/Ķekavas NSS galvenais treneris Normunds Struža. ''Mēs joprojām trenējamies un mācāmies, jo pašlaik galvenais uzdevums ir komandas veidošana. Problēmu ar sastāvu nav, spēlētāju pietiek, taču šodien iznāca tā, ka ''vējerī'' darbojās arī cīņas spēlētāji. Pateikties vēlos arī gan ''Ulre'', gan ''Cido'', gan ''Lāčplēša alum'', kas mūs atbalsta gan ar produkciju, gan līdzekļiem.''  Pēc ''Garkalne/Livonia'' un RK ''Ovāls'' mača pārcelšanas uz vēlāku laiku, Latvijas čempionātā regbijā 15 nākamnedēļ spēles nav paredzētas, bet nopietnākās sacensības gaidāmas 11. maijā, kad Siguldā risināsies Latvijas kausa izcīņa regbijā 7.  Pēc Reitinga aplī astoņām aizvadītajām spēlēm (no 21) \"Garkalne/Livonia\", \"Burtnieki/Fēnikss\" un RK ''Ovāls'' komandām ir pa 10 punktiem (2 spēlēs), RK ''Baldone'' - pieci punkti (2 spēlēs), \"Eži\"/LMT - pieci punkti (3 spēlēs), bet \"Eži\"/LMT-2 pēc divām un \"Ulre\"/Ķekavas NSS pēc trim spēlēm punktu nav.  Septiņas komandas līdz jūnija beigām katra ar katru tiekas Reitinga aplī, lai noskaidrotu tās sešas komandas, kuras septembrī startēs izslēgšanas turnīrā.    . Piezemējumi: Oskars Zariņš, Pāvels Žora (2), Aigars Šilo (2), Jānis Sviklāns, Imants Liepa, Roberts Miksons. Realizācija: Aigars Šilo.  Piezemējumi: Juris Juškāns, Normunds Tamužs, Romāns Višņakovs. Realizācija: Artūrs Andersons (2).", "link": "https://www.delfi.lv/sports/news/other_kinds/regbijs/rk-baldone-lc-spele-regbija-uzvar-ulrekekavas-nss-komandu.d?id=44452468"},
{"title": "Indrašis par karu Ukrainā: tas ir tik sasodīti stulbi", "category": "Sports", "body": "Latvijas izlases uzbrucējs  Miks Indrašis , kurš pats pērn nebija tālu no pārcelšanās uz Kontinentālo hokeja līgu ( KHL ), sarunā ar zviedru mediju \"Hockeynews.se\" nosodīja Krievijas sākto karu Ukrainā. Indrašis gaidāmajā nedēļas nogalē kopā ar Jēvles \"Brynas\" komandu sāks sezonu Zviedrijas pēc spēka otrajā līgā - \"Allsvenskan\". Ar mērķi atgriezt vienību valsts elites čempionātā. Šo vienību pārstāv arī latviešu aizsargs  Kārlis Čukste . Pagājušo sezonu 32 gadus vecais Indrašis pavadīja Vācijas augstākās līgas (DEL) komandā Šveningenes \"Wild Wings\", kaut gan pagājušajā vasarā uzvirmoja spēcīgas runas, ka latvietis spēlēs KHL klubā Maskavas \"Spartak\", kaut gan Ukrainā jau tobrīd pilnā sparā ritēja Krievijas invāzija. Hokejists noliedza šādu informāciju, kaut gan Maskavas klubs pat nāca klajā ar oficiālu paziņojumu par viņa pievienošanos. \"Karš Ukrainā ir tik sasodīti stulbs. Tik nevajadzīgs. Tas ir viņu (Krievijas un Ukrainas - aut.) konflikts, par kuru negribu diez ko runāt, taču skaidrs, ka sākt karu ir nepareizi,\" intervijā teica Indrašis. \"Cilvēki mirst, bet kāda mērķa vārdā? Dzīvojam 21. gadsimtā, kāpēc ir jānogalina cilvēki?\" \"Tas ir katra paša hokejista lēmums - spēlēt vai nespēlēt KHL. Spēlētāji dara to, kas ir pareizi viņiem un viņu ģimenēm. Tā var būt viņu vienīgā iespēja nopelnīt naudu. Ja runa būtu tikai par naudu, arī es droši vien būtu devies uz KHL, taču tā nav,\" uzsvēra latviešu uzbrucējs. Indrašis kopā ar valstsvienību šogad pasaules čempionātā negaidīti izcīnīja bronzu, turklāt uzbrucējs ceturtdaļfinālā pret Zviedriju guva uzvaru nesošos vārtus. \"Tas bija kaut kas liels un īpašs. Tobrīd - lielākā spēle Latvijas izlases vēsturē. Šie vārti nozīmēja, ka pirmo reizi vēsturē esam iekļuvuši pusfinālā,\" atcerējās uzbrucējs, kurš turnīrā desmit mačos guva sešus (2+4) rezultativitātes punktus. \"Pēc čempionāta mūs mājās sagaidīja daudz cilvēku, to neaizmirsīšu nekad. Piedzīvoto sajūtu nav iespējams aprakstīt vārdos.\" Hokejists akcentēja, ka viņa šīs sezonas galvenais mērķis ir ar \"Brynas\" iegūt vietu Zviedrijas augstākajā līgā (SHL). \"Smagi strādāsim, cīnīsimies un spēlēsim gudri. Tad ir liela iespēja, ka mums izdosies.\"", "link": "https://www.delfi.lv/sports/news/hokejs/indrasis-par-karu-ukraina-tas-ir-tik-sasoditi-stulbi.d?id=55962126"},
{"title": "Rodrigo Ābols: uz KHL es nebrauktu arī par desmit miljoniem", "category": "Sports", "body": "Latvijas izlases uzbrucējs  Rodrigo Ābols  uz Kontinentālo hokeja līgu ( KHL ) nebrauktu arī tad, ja viņam algā piedāvātu desmit miljonus eiro, sarunā ar zviedru laikrakstu \"Helsingborgs Dagblad\" teica hokejists. Ābols šobrīd ar Zviedrijas klubu Engelholmas \"Rogle\" gatavojas jaunajai sezonai. Viņam tā šajā valstī būs jau sestā sezona, bet iepriekš uzbrucējs tika spēlējis \"Orebro\" vienībā. Šajā pavasarī Ābols kopā ar Latvijas izlasi vēsturiski izcīnīja pasaules čempionāta bronzu, bet savas karjeras laikā viņš savulaik Rīgas \"Dinamo\" aizvadīja 14 KHL spēles. Pēc Krievijas iebrukuma Ukrainā uzbrucējs nevairās izrādīt atbalstu ukraiņiem un nekādā gadījumā nav gatavs atgriezties KHL. \"Tā ir asins nauda. Man ir nulles interese būt draugos ar cilvēkiem, kuri tur dodas,\" akcentēja Ābols. Pagājušajā sezonā KHL spēlēja divi hokejisti no Latvijas - vārtsargs  Jānis Kalniņš  (Habarovskas \"Amur\") un uzbrucējs Nikolajs Jeļisejevs (Vladivostokas \"Admiral\"). Abiem durvis uz izlasi ir slēgtas. \"Mans vectēvs, kurš pirms trim gadiem devās aizsaulē, savulaik tika izsūtīts uz Krieviju un vairākkārt atgriezās. Mums, Latvijā, visam vajadzētu būt kārtībā, jo esam NATO. Ja tajā nebūtu, mēs jau labu laiku būtu okupēti,\" uzskata Ābols. \"Mums nevajadzētu satraukties, taču ir bailīgi, ka Maskava atrodas tikai desmit stundu autobusa brauciena attālumā no Rīgas.\" \"Mans vectēvs nebija armijā, taču viņš pret krieviem cīnījās citādākos veidos. Ja man tagad piedāvātu spēlēt KHL par desmit miljoniem, es uz turieni nebrauktu,\" akcentēja uzbrucējs.", "link": "https://www.delfi.lv/sports/news/hokejs/rodrigo-abols-uz-khl-es-nebrauktu-ari-par-desmit-miljoniem.d?id=55864466"},
{"title": "Porziņģis: piektā vieta pasaulē - tas daudz ko pasaka par mūsu spējām", "category": "Sports", "body": "Latvijas basketbola izlases  izcīnītā piektā vieta Pasaules kausā ir apliecinājums, ka augstvērtīgu rezultātu var sasniegt arī neizmantojot naturalizētos spēlētājus, intervijā atzina  Kristaps Porziņģis . Latvijas vīriešu basketbola Pasaules kausa finālturnīra debijā izcīnīja piekto vietu un Porziņģis, lai arī traumas dēļ nespēlēja, bija kopā ar valstsvienību Džakartā un Manilā, kur turpināja dziedēt pēdas audu iekaisumu. Kā stāstīja Porziņģis, viņš finālturnīra laikā bijis kautu kur pa vidu starp treneriem un spēlētājiem. \"Vairāk sapratu, kā treneri pieņēma lēmumus, kā izdomāja spēles plānojumu. Tā bija jauna pieredze un iedeva kādas jaunas zināšanas,\" atzina Porziņģis. Arī Porziņģis devis padomus par atsevišķiem basketbolistiem, kuri spēlē Nacionālajā basketbola asociācijā un pret kuriem viņš pats ir daudz spēlējis. \"Arī spēles lietas, kuras es, piemēram, redzēju pirmajā puslaikā, pārtraukumā starp otro un trešo ceturtdaļu mēģināju nodot džekiem. Daudz kas arī pēc tam noderēja,\" stāstīja basketbolists. Pasaules kausa finālturnīra laikā Porziņģis nodarbībās paaugstinājis intensitāti lēcieniem un skrējieniem, savas dienas aizvadot trenažieru zālē un basketbola laukumā. \"Tā pēda pamazām ir \"jāuzbūvē\". Bija dienas, kad es arī pāršāvu pār strīpu, jo jutos ļoti labi un domāju, ka varbūt ir iespēja kaut kā mani ielikt sastāvā, bet tajā pašā laikā centos saprast, ka uz to visu ir jāskatās ilgtermiņā, nevis tagad kaut kur jāsteidzas,\" uzsvēra basketbolists. Dāvis Bertāns  finālturnīra laikā atkārtoti pauda savu noraidošo pozīciju par naturalizēto basketbolistu spēlēšanu izlasē. Atbildot uz jautājumu, kāda ir viņa nostāja šajā jautājumā, Porziņģis pievienojās komandas biedra teiktajam. \"Tā būtu iespējama vietas izlasē atņemšana kādam no mūsu pašu džekiem. Es tur redzu vairāk mīnusus nekā plusus. Šobrīd mums visa pietiek un esam lepni kā latvieši, ka mums visi ir savējie spēlētāji, jo tagad tas gandrīz ir retums starp visām izlasēm. Ar savu sastāvu kļuvām par piekto labāko izlasi pasaulē. Tas tomēr daudz ko pasaka par mūsu spējām,\" stāstīja Porziņģis. Jūnijā Porziņģis trīs komandu maiņas darījumā nonāca Bostonas \" Celtics \" rindās un spēlēs vienībā, kas ir viena no NBA titula pretendentēm.", "link": "https://www.delfi.lv/sports/news/pasaules-kauss-basketbola-2023/zinas/porzingis-piekta-vieta-pasaule-tas-daudz-ko-pasaka-par-musu-spejam.d?id=55936546"},
{"title": "Latvijas izlase Žagara vakarā no Pasaules kausa atvadās ar Lietuvas 'iznīcināšanu'", "category": "Sports", "body": "Pasaules kausa izcīņas finālturnīra priekšpēdējā dienā sestdien, 9. septembrī, spēlē par piekto vietu Baltijas derbijā Latvija ar 98:63 sagrāva Lietuvu, bet jaunu Pasaules kausu rekordu sasniedza Artūrs Žagars. Latvijā tādējādi ir kļuvusi ne tikai par Baltijas spēcīgāko izlasi, bet ir arī trešā spēcīgākā komanda Pasaules kausā starp Eiropas komandām. Lietuvai šī bija smagākā sagrāve Pasaules kausu vēsturē un pēc šīs spēles Latvija ir kļuvusi par komandu, kas lietuviešiem Pasaules kausa spēlēs iemetusi visvairāk punktus. Līdz šim abos rādītājos mačos ar Lietuvas izlasi izcēlās ASV, kas 2014. gadā sagrāva lietuviešus ar 96:69. Mūsu komandas rindās 20 punktus guva Artūrs Kurucs, kurš trāpīja sešus tālmetienus. Rolands Šmits pievienoja 17 punktus. Lietuviešiem 16 punktus guva Roks Jokubaitis. Latvijas rindās vēsturiska spēle Artūram Žagaram – latviešu basketbolists uzstādīja jaunu FIBA Pasaules kausa rezultatīvo piespēļu rekordu, precīzus metienus komandas biedriem izkārtojot 17 reizes. Līdz šim rekords bija 15 rezultatīvas piespēles. Latvija spēli iesāka ar pamatīgu \"uguņošanu\" uzbrukumā – mūsu komanda realizēja pirmos piecus tālmetienus pēc kārtas. Pa diviem šādiem metieniem trāpīja Rolands Šmits un Artūrs Kurucs. Pirmās ceturtdaļas vidū Latvija bija izvirzījusies vadībā ar rezultātu 19:11, un Lietuva pieprasīja minūtes pārtraukumu. Pēc pauzes mača gaita izlīdzinājās un mazliet iestrēga Latvijas uzbrukums, taču pirmajās desmit minūtēs bijām ieguvuši astoņu punktu pārsvaru – 28:20. Otro ceturtdaļu labi iesāka viens no mūsu komandas līderiem Andrejs Gražulis. Lietuvas rindās lieliski darbojās Roks Jokubaitis, kurš uzņēmās iniciatīvu un savai komandai atnesa vairākus punktus pēc kārtas. Mača otrajā ceturksnī Latvijai vairs tik labi negāja ar trīspunktu metienu realizāciju, taču mēs atradām citus veidus kā gūt punktus, veidojot uzbrukumus ar noslēgumu groza tuvumā. Šajā spēles elementā būtisku lomu spēlēja Artūrs Žagars, kurš fenomenāli spēja izkārtot punktus komandas biedriem, jau pirmajā puslaikā sasniedzot desmit rezultatīvu piespēļu atzīmi. Tāpat mūsu rindās labi darbojās Klāvs Čavars, kurš izcēlās ar astoņiem punktiem pirmajās 20 minūtēs. Puslaika pārtraukumā Latvija bija vadībā ar rezultātu 49:38. Otro puslaiku Latvija iesāka ar 14-1 izrāvienu, realizējot četrus tālmetienus. Joprojām neapturams no tālmetiena distances bija Artūrs Kurucs, kurš trāpīja savu piekto un sesto trīspunktnieku. Lietuvai uzbrukumā nepadevās nekas – mūsu pretiniece trešajā ceturtdaļā spēja gūt tikai deviņus punktus. Latvijas izlase arī bija labāka divcīņās, katrā epizodē aktīvāk spēkojoties par bumbu un regulāri arī tiekot pie atkārtotām iespējām uzbrukt. Pēc trešās ceturtdaļas Latvija jau bija vadībā ar rezultātu 77:47. Ceturto ceturtdaļu Lietuva iesāka ar zonas aizsardzību, taču Latvijas uzbrukumu tā neapturēja – mūsējie realizēja četrus tālmetienus pēc kārtas, sperot platus soļus pretī panākumam. Spēles atlikušās minūtes jau bija formalitāte. 🇱🇻 Latvia have made a historic run at  #FIBAWC : Paldies, Latvija! ⚪️🔴  pic.twitter.com/lQC8LTICN2 — FIBA Basketball World Cup 2023 🏆 (@FIBAWC)  September 9, 2023 Portāls \"Delfi\" piedāvāja spēles teksta tiešraidi.", "link": "https://www.delfi.lv/sports/news/pasaules-kauss-basketbola-2023/zinas/latvijas-izlase-zagara-vakara-no-pasaules-kausa-atvadas-ar-lietuvas-iznicinasanu.d?id=55930532"},
{"title": "Žagars pirms Pasaules kausa teju pievienojies Polijas klubam", "category": "Sports", "body": "Latvijas basketbola izlases  saspēles vadītājs  Artūrs Žagars  pirms Pasaules kausa teju pievienojies Polijas klubam Gdiņas \"Arka\", taču tam neesot bijuši pieņemami latvieši finansiālie nosacījumi, vēsta poļu medijs \"Wyborcza.pl\". Žagars nupat aizvadīja spilgtu Pasaules kausa finālturnīru - ar vidēji katrā mačā gūtiem 12,4 punktiem un veiktām 7,4 rezultatīvām piespēlēm viņš Latvijas izlasei palīdzēja debijā izcīnīt piekto vietu. Noslēdzošajā mačā pret Lietuvu aizsargs pamanījās veikt 17 rezultatīvas piespēles, kas ir Pasaules kausa rekords, pārspējot leģendāro Toniju Kukoču. Latvijas basketbolists pašlaik oficiāli ir bez kluba, taču tiek ziņots, ka viņš vienojies par līgumu ar Eiropas grandu Stambulas \" Fenerbahce \", bet sezonu uz īres tiesībām sāks Lietuvas komandā Viļņas \"Wolves\", kas piedalīsies arī ULEB Eirokausā. Žagars ar savu sniegumu Pasaules kausā izpelnījās lielu uzmanību, un daudzi klubi labprāt šo basketbolistu būtu vēlējušies iegūt savā īpašumā. Tiesa, vēl pirms finālturnīra viņš bija salīdzinoši maz zināms spēlētājs, kurš lielu daļu karjeras cīnījies ar savainojumiem, nespējot apliecināt savu patieso potenciālu. Izrādās, vēl pirms debijas Pasaules kausā Žagars bijis nopietnās sarunās ar Gdiņas \"Arka\" kluba vadību. Komandas jaunais galvenais treneris Vojcehs Bihavskis kopā ar saviem palīgiem nopietni analizējis šāda darījuma plusus un mīnusus. \"Bijām ieinteresēti Žagara piesaistē, kad sākām komplektēt komandas sastāvu. Tobrīd vēl nebija zināms, vai viņš brauks uz Pasaules kausu,\" intervijā Polijas Basketbola līgas mājaslapai sacīja Bihavskis. \"Mēs nopietni Žagaru izpētījām, mani palīgi paveica lielisku darbu.\" Treneris lēmis par labu Žagara piesaistīšanai, tāpēc turpinājumā nolemts izzināt latvieša līguma un finansiālās prasības. \"Spēlētāja aģents prezentēja līguma melnrakstu, kas mums nebija pieņemams.\" Portāls \"Wyborcza.pl\" ieskicē, ka Žagars vēlējies 70 000 - 80 000 eiro atalgojumu sezonā. Šāda summa Polijas līgā tiekot piedāvāta tikai pašiem labākajiem basketbolistiem. Tobrīd Žagars vēl bijis relatīvi nezināms spēlētājs, un \"Arka\" šādu summu neesot bijusi gatava maksāt. Tas gan neesot bijis vienīgais iemesls, par kuru abas puses neesot varējušas vienoties. Žagars vēlējies līgumā iekļaut punktu, kas viņam cita kluba piedāvājuma gadījumā bez kompensācijas atstāt Gdiņas vienību. Tāpat Polijas klubam būtu jāpiešķir latvietim trīsistabu dzīvoklis netālu no \"Arka\" arēnas, kas arī izmaksātu ievērojamu summu. Komandas treneri izvēlējās sarunas ar spēlētāju neturpinot, dodot priekšroku citiem sastāva papildinājumiem.", "link": "https://www.delfi.lv/sports/news/basketbols/zagars-pirms-pasaules-kausa-teju-pievienojies-polijas-klubam.d?id=55938404"},
{"title": "Anatolijs Kreipāns: Kurp doties un ko skatīties?", "category": "Sports", "body": "Ja tā turpināsies, tad futbola līdzjutējiem būs arvien grūtāk izlemt, kurā virslīgas čempionāta kārtā uz kuru spēli doties. Visur ir interesanti! Sestās kārtas centrālais mačs neapšaubāmi bija Liepājā, kur vicečempions „Metalurgs” uzņēma čempionu „Skonto”, taču bez intrigas (un vēl kādas!) neiztika arī nevienā no pārējām trim spēlēm, turklāt šajā kārtā tika gūti 17 vārti un tā ir līdz šim rezultatīvākā kārta čempionātā. Neiztika šajā kārtā arī bez intrigas „ap futbolu”... Kad otrā puslaika sākumā „Skonto” panāca 1:2, likās, ka sāk atkārtoties pērnā gada vēsture, taču šoreiz viss notika savādāk, šoreiz „Metalurgs” pirmām kārtām nesaplīsa psiholoģiski un atjaunoja divu vārtu pārsvaru – 3:1. Uzreiz pēc Kalona gūtajiem vārtiem no laukuma par boksa paņēmienu tiek noraidīts viesu vārtsargs Piedels, taču tieši „Skonto” gūst vārtus – 2:3. Un tomēr punktu pielika liepājnieki – Daņilovs ar sitienu augšējā stūrī panāk 4:2. „Skonto” piedzīvo otro zaudējumu pēc kārtas (divās spēlēs zaudēti 6 vārti, kas diezin vai liecina par labu aizsardzībai), savukārt „Metalurgs” joprojām ir vienīgais, kas vēl ne reizes nav zaudējis un tuvākos sekotājus turnīra tabulā apsteidz par 4 punktiem. Secinājumus izdarīt pāragri, taču viens jau prasīties prasās – proti, skontieši pašreiz acīmredzami atrodas „bedrē”, jo liela daļa komandas spēlētāju bija spiesta forsēt sportisko formu sakarā ar spēlēšanu izlasē, turklāt „Skonto” parasti jau ziemā cenšas sasniegt labu sportisko formu, lai sekmīgi nospēlētu „Sadraudzības kausa” izcīņā. Taču – tās jau ir „Skonto” problēmas un šie blakusapstākļi nekādi nemazina „Metalurga” nopelnu. Ņemsim vērā, ka šī ir tikai pirmā pilnā sezona, kurā pieredzējušais treneris Benjamins Zeļkevičs ir pie „Metalurga” stūres, kurā viņš ir ar komandu kopš gatavošanās pirmās dienas nevis spiest iepazīt komandu un veikt sastāva rekonstrukciju sezonas gaitā. Domāju, ka tie ir tikai pirmie Zeļkeviča darba augļi, bet pārējos redzēsim rudens pusē...  „Skonto” otro reizi pēc kārtas zaudēja, toties FK „Rīga” otro reizi pēc kārtas uzvarēja un – kā uzvarēja! Kad otrā puslaika sākumā argentīnietis Toress panāca 2:0 „Jūrmalas” labā, jau likās, ka laukuma saimniekiem parakstīts spriedums, taču tā nedomāja viņi paši, bet Aščuka gūtie vārti burtiski spārnoja komandu un deva tai gan otro, gan trešo elpu. Pretinieki nesāka svinēt uzvaru, vienkārši „Jūrmala” atdeva iniciatīvu un ar to pietika, lai „Rīga” gūtu, iespējams, skaistāko uzvaru savā vēsturē – 3:2 no 0:2! Vēlreiz izcēlās Aščuks, kurš pēdējās divās spēlēs ir guvis 4 vārtus, bet uz maiņu sekmīgi izgāja Mežeckis – tieši viņš ar galvu nometa bumbu pa sitienam Aščukam, bet tad pats ar galvu ieraidīja bumbu augšējā stūrī. Panākuši 3:2, „Rīgas” futbolisti uz emociju viļņa turpināja vētraini uzbrukt, kas no taktiskas viedokļa nebija pareizi, bet kas sajūsmināja līdzjutējus un ja „Rīga” turpinās tā spēlēt un tā cīnīties, tad uz kataru nākamo spēli tās jau tā diezgan prāvais un skaļais (tik liels tas nekad iepriekš nav bijis) līdzjutēju pulciņš kļūs vēl lielāks. Neatceros, kad pēdējo reizi „Rīgas” futbolisti atstāja laukumu tik skaļu aplausu pavadījumā un tam jākļūst viņiem par lielāko stimulu nākamajās spēlēs. Pēc divām tādām uzvarām nebūs viegli saglabāt emocionālo pacēlumu nākamajā mačā pret FK „Olimps”, taču tieši tādās reizēs arī parādās gan komandas īstais līmenis, gan trenera prasme to „nolaist uz zemes”. Turklāt šajā ziņā Ērikam Grigjanam palīdzēja paši nākamie pretinieki, kas tikai ar 2:3 zaudēja Ventspilī, kārtējo reizi apliecinādami savu nepiekāpību un nopelnīdami komplimentus.  Visu šo nedēļu uzmanības centrā bija Kuldīgas FK „Venta”, taču ne ar to, ka trīskāršojies tās budžets un ka tā veikusi kādu sensacionālu darījumu futbola tirgū, bet gan ar to, ka nezināmā virzienā pazuda kluba prezidents un ģenerālmenedžeris, bet futbolisti nesamaksāto algu dēļ atteicās trenēties un spēlēt. Septiņu miljonu budžets un visi grandiozie plāni izrādījās ziepju burbulis? Jau tuvākajās dienās zināsim. Komandas sapulcē tika nolemts turpināt spēlēt neatkarīgi no situācijas, taču uz maču Daugavpilī pret „Dinaburgu” aizbrauca jau pavisam cita „Venta” – bez Hackeviča, Benjo, Sļesarčuka, Nalepas, Lobaņova, Karlsona, Bezzubova un Koļesņikova, kā arī bez trenera Žuravčaka. Neizgāja laukumā arī Lužnijs. Tā ka zaudējumi tikai ar 0:1 vēl var uzskatīt par labu rezultātu, kaut gan – no otras puses – tas tikai apliecina, ka šajā komandā arī pārējie nemaz nav slikti futbolisti un ka arī šādā vai tamlīdzīgā izskatā „Venta” neļaus sev kāpt uz galvas. Jā, „Dinaburga” aizvadīja vienu no savām sliktākajām spēlēm, taču ne velti laikam mēdz teikt, ka katrs spēlē tā, kā tam ļauj pretinieks, bet par vēlme sevi parādīt no „Ventas” futbolistu puses bija liela. Tagad var tikai minēt, kāds būs šīs komandas liktenis, jo, kamēr bēguļo (kā gan citādi lai izskaidro šādu pēkšņu pazušanu?) kluba vadība, tikmēr neviens cits neko konkrētu nevar pateikt. Kādā sastāvā „Venta” izies uz nākamo spēli ar FK „Ventspils”, ko tiešraidē paredzēts rādīt LTV7? Arī atliek tikai minēt, turklāt šodien LTV tiks lemts, vai šo spēli vispār rādīs, jo „Venta” nav norēķinājusies arī ar televīziju, kas, kā runā futbola aprindās, nav vienīgā, kam klubs jau ir parādā...  Kurp doties nākamajā kārtā, kas būs pēdējā pirmajā riņķī? Ja es to zinātu... „Ventas” un „Ventspils” mačs būs interesants kaut vai tāpēc, ka neviens nezina, kāda būs „Venta”, „Skonto” spēle ar „Dinaburgu” parādīs, vai čempions ir atguvies pēc nokdauna, „Jūrmala” reabilitēties par izlaisto uzvaru pār „Rīgu” centīsies Slokā pret līderi „Metalurgu”, bet „Olimps” gribēs pierādīt „Rīgai”, ka arī tas galvaspilsētā nav trešā plāna lomā. Kārtējo reizi jānožēlo, ka vienlaicīgi nevar pabūt vismaz divās vietās...", "link": "https://www.delfi.lv/sports/news/futbols/anatolijs-kreipans-kurp-doties-un-ko-skatities.d?id=11095231"},
{"title": "Video: Publiskoti emocionāli Latvijas basketbola izlases atgriešanās kadri", "category": "Sports", "body": "Latvijas basketbola izlase  pirmdien atgriezās no Pasaules kausa, kurā tā varonīgi izcīnīja piekto vietu. Basketbola savienība publicējusi emocionālu video, kurā komanda redzama, ierodoties mājās un izbraucam pa Rīgas ielām. Pēc atgriešanās mājās  Latvijas izlase devās uz Brīvības pieminekli , kur to sumināja tūkstošiem cilvēku. Mēs cīnījāmies un atdevām sevi visu, lai, atgriežoties mājās, mēs sajustu neaizmirstamo - prieka asaras mūsu mīļo acīs, bērnu sajūsmas saucienus, skrienot pretī un to nepārvaramo lepnumu par Latviju, kas plūda ikvienā no jums un mums. pic.twitter.com/ko3CxBzHwE Latvijas Basketbola savienība September 12, 2023", "link": "https://www.delfi.lv/sports/news/basketbols/video-publiskoti-emocionali-latvijas-basketbola-izlases-atgriesanas-kadri.d?id=55938634"},
{"title": "Kanāda ar grūtībām panāk uzvaru pār Ukrainas izlasi", "category": "Sports", "body": "Otrdien, 10.maijā Pasaules čempionāta F apakšgrupas spēlē tikās Ukrainas un Kanādas izlases. Kanādas izlase ar grūtībām izmocīja uzvaru ar 2:1. Ukrainas izlases labā vārtus guva Andrejs Srjubko, Kanādas izlasē precīzi metieni padevās Brendanam Morisonam un Rikam Nešam. Kanādas izlasē par labāko tika atzīts Martins Brodērs, Ukrainas izlasei – Andrejs Srjubko.", "link": "https://www.delfi.lv/sports/news/hokejs/kanada-ar-grutibam-panak-uzvaru-par-ukrainas-izlasi.d?id=11158571"},
{"title": "Ķiksim 4. vieta trekā Berlīnes \"Grand Prix\" sacensībās", "category": "Sports", "body": "Treka riteņbraucējs un Latvijas olimpiskās vienības (LOV) dalībnieks Ainārs Ķiksis no 6. līdz 11. janvārim piedalījās Berlīnes \"Grand Prix\" izcīņā un sešu dienu sacensībās ieguva 4. vietu. Ķiksis sacensībās spēja savākt 32 punktus.", "link": "https://www.delfi.lv/sports/news/other_kinds/other/kiksim-4-vieta-treka-berlines-grand-prix-sacensibas.d?id=15540"},
{"title": "Latvijas basketbola izlase uzvar 'Sporta Avīzes' aptaujā par 2022. gada Latvijas labākajiem sportistiem", "category": "Sports", "body": "Latvijas vīriešu basketbola izlase uzvarējusi tradicionālajā žurnāla \"Sporta Avīzes\" ekspertu aptaujā par 2022.gada labākajiem Latvijas sportistiem. No 50 aptaujātajiem ekspertiem Latvijas vīriešu basketbola izlasi pirmajā vietā ierindoja 27, bet kopumā  Luka Banki  vadītā komanda tika minēta 48 anketās. Latvijas basketbolisti pērn izcīnīja ceļazīmi uz šī gada Pasaules kausa finālturnīru, kurā piedalīsies pirmo reizi vēsturē. Basketbola izlase balsojumā iekrāja 268 punktus, bet otrajā vietā ar 149 punktiem bija kamaniņu sporta stafetes komanda, kas par četriem punktiem bija priekšā basketbolistam Kristapam Porziņģim. Kamaniņu stafetes komanda ar Kristeru Aparjodu, Elīzu Tīrumu, Mārtiņu Botu un Robertu Plūmi sastāvā Pekinas olimpiskajās spēlēs izcīnīja bronzas medaļas, kamēr Porziņģis turpināja sevi apliecināt Nacionālās basketbola asociācijas ( NBA ) laukumos un devās talkā valstsvienībai divās Pasaules kausa kvalifikācijas spēlēs, kurās izcēlās ar vidēji 25,5 punktiem un 14 atlēkušajām bumbām. Stabilā ceturtajā pozīcijā ar 111 punktiem bija Eiropas čempiones pludmales volejbolā  Tīna Graudiņa  un  Anastasija Samoilova , bet piekto vietu ar 71 punktu ieņēma Latvijas vadošā tenisiste Aļona Ostapenko, kura 2022.gadā spēlēja divu \"Grand Slam\" turnīru dubultspēļu pusfinālos, šo fāzi sasniedzot arī sezonas noslēguma turnīra dubultspēļu sacensībās. Pirmo sešinieku ar 61 punktu noslēdza Latvijas eksčempione futbolā  RFS , kas 2022.gadā iekļuva  UEFA   Konferences līgas  grupu turnīrā, kur spēkojās ar augsta līmeņa klubiem no Itālijas, Turcijas un Skotijas. Pirmajā desmitniekā iekļuva arī distanču slēpotāja  Patrīcija Eiduka , kamaniņu sporta pārstāvis Aparjods, daiļslidotājs  Deniss Vasiļjevs  un titulētā peldētāja nedzirdīgo sacensībās Zane Embrekte. Tradicionāli aptaujā piedalījās arī ministru prezidents  Krišjānis Kariņš , kurš pirmo vietu atvēlēja kamaniņu sporta izlasei, un Rīgas mērs  Mārtiņš Staķis , kura ieskatā labākā bija  Latvijas basketbola izlase . Aptaujā piedalījās amatpersonas, federāciju vadītāji, bijušie sportisti, žurnālisti un arī aktīvākie \"Sporta Avīzes\" lasītāji. Tāpat šogad noteikts arī labākais sportists U-20 vecuma grupā (2002.gadā dzimušie un jaunāki), šajā aptaujā piedaloties vairāk nekā 35 no ekspertiem. Par labāko jauno sportistu tika atzīts pludmales volejbolists  Kristians Fokerots , kurš izcīnīja trīs godalgas jaunatnes čempionātos Eiropā un pasaulē, otro vietu ieņēma U-23 Pasaules kausa ieguvēja BMX riteņbraukšanā Monika Veronika Stūriška, bet trešā bija vieglatlētikas garo distanču skrējēja  Agate Caune , kura sasniedza augstvērtīgas pozīcijas pasaules U-20 čempionātā. Ar pilniem aptaujas rezultātiem un balsotāju izvēli iespējams iepazīties \"Sporta Avīzes\" janvāra numurā. 2021.gadā aptaujā uzvarēja Latvijas 3x3 basketbola izlase, kas ar Agni Čavaru, Edgaru Krūmiņu, Kārli Paulu Lasmani un Nauri Miezi sastāvā uzvarēja Tokijas olimpisko spēļu turnīrā. Pa piecām reizēm šajā aptaujā uzvarējuši skeletonists  Martins Dukurs  un blakusvāģu motokrosa ekipāža  Kristers Serģis  un Artis Rasmanis.", "link": "https://www.delfi.lv/sports/news/basketbols/latvijas-basketbola-izlase-uzvar-sporta-avizes-aptauja-par-2022-gada-latvijas-labakajiem-sportistiem.d?id=55093488"},
{"title": "Samoilovs/Šmēdiņš četru zvaigžņu posmā Kankunā izcīna uzvaru un iekļūst izslēgšanas spēlēs", "category": "Sports", "body": "Latvijas pludmales volejbolisti  Aleksandrs Samoilovs  un  Jānis Šmēdiņš  ceturtdien Meksikas pilsētā Kankunā Pasaules tūres četru zvaigžņu posmu iesāka ar panākumu, tādējādi jau priekšlaicīgi sev nodrošinot vietu izslēgšanas spēlēs. Turnīrā ar 16.numuru izliktie Samoilovs/Šmēdiņš A apakšgrupas pirmajā spēlē ar 2-1 (21:14, 20:22, 17:15) uzvarēja čīliešus Marko un Estebanu Grimaltus, kuriem piešķirts 17.numurs. Pēc drošas uzvaras pirmajā setā Latvijas duets ar nopietnāku pretestību saskārās otrā seta vidū. Samoilovs/Šmēdiņš bija panākuši vadību ar rezultātu 10:7, bet čīlieši uzvarēja nākamās trīs izspēles un panāca neizšķirtu. Līdzīgs rezultāts pēc tam bija vēl deviņas reizes, čīliešiem pašā galotnē spējot izcīnīt divus punktus pēc kārtas un uzvaru setā ar 22:20. Trešajā setā Latvijas pāris atrāvienu veica pie rezultāta 6:6, savā rīcībā iegūstot nākamos piecus punktus. Cīlieši līdz seta beigām panāca neizšķirtu 14:14 un vēlāk arī 15:15, bet pēdējos divus punktus izcīnīja Latvijas duets. Pēc Latvijas laika agrā piektdienas rītā Latvijas duets par uzvaru grupā cīnīsies ar olimpisko čempionu Alisonu Seruti un Alvaru Filju no Brazīlijas, kuri izlikti ar pirmo numuru. Uzvaru grupā ļaus izlaist izslēgšanas turnīra pirmo kārtu. Dāmu konkurencē Latvija nav šajā posmā nav pārstāvēta. Turnīrs Kankunā notiks līdz svētdienai.", "link": "https://www.delfi.lv/sports/news/other_kinds/voleyball/samoilovssmedins-cetru-zvaigznu-posma-kankuna-izcina-uzvaru-un-ieklust-izslegsanas-speles.d?id=53154909"},
{"title": "'MVP': Jāņa Blūma lēmums, neparastais mīlas trijstūris un krīze pludmalē", "category": "Sports", "body": "Nedēļā, kas iesākās ar svētkiem un arī noslēdzās ar tādiem,  MVP  tomēr pamanījās ražīgi pastrādāt, un noslēguma pušķis lasītājiem sanācis ar visiem krāšņākajiem sporta ziediem rotāts – i  basketbols  un  futbols , i  hokejs  un  teniss , un nule kā pienākušajai vasarai par godu – pat  pludmales volejbols  piedevām. Pēdējā desmitgadē esam bijuši lutināti ar izciliem pludmales volejbolistu panākumiem, taču laika rats strauji griežas, un tendences arvien uzkrītošāk rāda – vīru konkurencē lielās uzvaras izcīna jaunāki un fiziski apdāvinātāki, bet dāmām šajā līmenī būtiska pieredze. Mums patlaban ir pretēji – vadošie vīri jau ceturtā gadu desmita vidū, bet dāmas uz kopējā fona vēl zaļas un maz pieredzējušas. Turklāt Eiropa šajā sporta veidā nu jau ilgāku laiku strādā sistemātiski, kamēr pie mums daudz kas joprojām ir entuziasma balstīts... Vai tas nozīmē, ka Latvijas \"bīčs\" nonācis uz krīzes sliekšņa? Lasīt vairāk Bija deviņdesmito gadu beigas, kad tobrīd vēl uz pilngadības sliekšņa balansējošā uzlecošā tenisa zvaigznīte bija kļuvusi par globāla mēroga pielūgsmes objektu un lauza vīriešu sirdis kā piparkūkas pie Ziemassvētku galda. Divas no tādām pukstēja tobrīd pasaules labāko hokeja uzbrucēju krūtīs... Tik tikko 18 gadus vecā  Anna Kurņikova  starp diviem no  NHL  spožākajiem uzbrucējiem –  Sergeju Fjodorovu  no Detroitas \" Red Wings \" un  Pāvelu Burē  no Floridas \" Panthers \". Divi bildinājumi, divi saderināšanās gredzeni un divi \"jā\". Vienlaikus... Lasīt vairāk \"Tādam kā es, kas bijis sportā līdz kaulam un tik ilgi, šis ir smags brīdis,\" atzīst  Jānis Blūms , taču 39 gadu vecumā jābūt gatavam pieņemt realitāti. Olimpiskās spēles, Pasaules kauss un pat Eiropas čempionāts – nevienā no nākamajiem trim lielajiem turnīriem Latvijas basketbols nebūs pārstāvēts, un viņam tas nozīmē, ka pēdējās spēles uz lielās skatuves jau aizvadītas.  Izlases  kapteiņa pārdomas, stāvot krustcelēs – personiskajās un zināmā mērā arī Latvijas basketbola. Par  Vējoni  un  Janičenoku , par  Štelmaheru  un  Banki , par bedri un signāliem no tās... Lasīt vairāk 194 centimetrus garš, muskuļotas miesas būves un izcili ātrs, ar nāvējošu noslēdzošo sitienu un ļoti augstu IQ – var izklausīties pēc perfekta futbola robota, taču  Ērlings Holanns  ir īsts. Pēdējā pusotra gada laikā viņš ir otrais rezultatīvākais elites futbolists uz planētas, un par tādu jau kļuvis arī tirgus vērtības ziņā. Dortmundē pavadot 17. mēnesi, Holanna statistika ir fenomenāla – 50,6 pilnās spēlēs 53 gūti vārti un 11 rezultatīvas piespēles, bet pēc kādas no epizodēm Itālijas raidsabiedrība \"Sky\" aprēķināja, ka norvēģis 60 metrus veicis 6,64 sekundēs – tikai par trim desmitdaļām atpaliekot no amerikāņu sprinta karaļa Krisa Koulmena iekštelpu pasaules rekorda... 4. septembrī Holanns kopā ar  Norvēģijas  izlasi būs Rīgā. Lasīt vairāk Nākamajā nedēļā turpināsim ģimeņu tēmu, pastāstot par trim brāļiem, kas šopavasar Latvijas krāsas pārstāv ar slidām kājās un nūjām rokās, hokeja noskaņā noslēgsim arī vēsturisko sēriju par pašmāju izcilajām komandām, Raimonds Rudzāts paliks zem lupas vienu no Latvijā pazīstamākajiem sporta treneriem, sīkāk izzināsim kādu Latvijai nozīmīgu debiju, kas jau šonedēļ gaidāma Ziemeļamerikā, kā arī iepazīsimies ar kādu apalīti, kas izauga par īstu MVP un tagad gatavs stāties pretī Vienradzim.", "link": "https://www.delfi.lv/sports/news/basketbols/mvp-jana-bluma-lemums-neparastais-milas-trijsturis-un-krize-pludmale.d?id=53184793"},
{"title": "Latvijas volejbola čempionāta vērtīgākie spēlētāji – Šmits un Šimkuse", "category": "Sports", "body": "Par Latvijas volejbolu čempionātu labākajiem spēlētājiem šajā sezonā atzina Kristapu Šmitu no \"Jēkabpils Lūši\" un Lieni Šimkusi no VK \"Jelgava\", vēsta  Latvijas Volejbola federācija . Pirmdien Mežaparkā atzinību par vērtīgāko čempionāta dalībnieci un vienu no divām labākajām otrā tempa spēlētājām žūrija saņēma Liene Šimkuse no \"Jelgavas\" komandas. Savukārt par labāko diagonālo spēlētāju atzina Inesi Jursoni, labāko cēlāju – Sandu Ragozinu, labāko treneri – Aldi Bērziņu (visi – \"Jelgava\"). Četras Latvijas sieviešu izlases dalībnieces, kuras aizvadītajā nedēļā valstsvienības rindās cīnījās Eiropas čempionāta atlases spēlēs, tika apbalvotas jau piektdien Daugavpilī. Viņu vidū bija abas čempionāta labākās pirmā tempa spēlētājas – Linda Ozola un Terēze Hrapāne, labākā \"libero\" Elīna Zvaigzne (visas – RVS/LU) un viena no divām izceltajām otrā tempa spēlētājām Anija Jurdža (RSU/MVS). Atgādinām, ka par Latvijas čempionāta uzvarētājām kļuva VK \"Jelgavas\" volejbolistes, kuras finālsērijā ar 2-1 pārspēja RVS/LU vienību. Bronzas medaļas tika RSU/MVS komandai. Vīriešu sacensībās SK \"Jēkabpils Lūši\" komandas pārstāvis Kristaps Šmits, līdzīgi kā Šimkuse sieviešu čempionātā, saņēma balvu gan kā vērtīgākais čempionāta spēlētājs, gan kā viens no diviem labākajiem otrā tempa spēlētājiem. Vēl no Jēkabpils komandas pie atzinības tika šādi spēlētāji: Vladislavs Blumbergs un Gustavs Freimanis (pirmā tempa spēlētāji), Edvīns Skrūders (labākais cēlājs) un Mārcis Obrumans (labākais treneris). Trīs balvas tika \"RTU Robežsardze\"/\"Jūrmala\" komandai. Otrā tempa pozīcijā to izpelnījās Aleksandrs Avdejevs, \"libero\" pozīcijā – Ingars Ivanovs un diagonālā uzbrucēja postenī – Renārs Pauls Jansons. Vīriešu finālsērijā SK \"Jēkabpils Lūši\" volejbolisti sērijā ar 3-2 pieveica Jūrmalas komandu, bet bronzas medaļas izcīnīja \"Daugavpils Universitāte\"/\"Ezerzeme\". Vērtējot volejbolistu sniegumu, vērā tika ņemtas Latvijas čempionāta pusfināla spēles un mači par pirmo un trešo vietu.", "link": "https://www.delfi.lv/sports/news/other_kinds/voleyball/latvijas-volejbola-cempionata-vertigakie-speletaji-smits-un-simkuse.d?id=53186947"},
{"title": "'Futbols pilsētā': 'Interskonto - Olimps'", "category": "Sports", "body": "Pagājušā gadsimta deviņdesmitajos gados, kad Rīgas \"Skonto\" bija neapstrīdēts Latvijas futbola flagmanis un valsts izlases bāzes komanda, \"Skonto\" kluba sistēmā vienmēr bija pietiekami daudz futbolistu, kuriem neatradās vietas \"Skonto\" komandas rindās, bet kurus citas Virslīgas komandas savā sastāvā ņemtu ar atplestām rokām. Daudzi vēlākie izlases spēlētāji šajos gados izgāja cauri \"Skonto\" rezerves vienībai, par kuru arī būs šis raksts. Virslīgas komandu rezerves vienību spēlēšana Latvijas 1.līgā nekad nav bijusi retums, jau 1992.gadā līdzās \"Skonto\" rezervistiem tajā spēlēja arī \"RAF II\" jeb \"Skonto\" tā laika galveno pretinieku otrā vienība. Jāatzīst, ka 1992.gadā \"Skonto\" pozīcijas nebija ne tuvu tik stabilas kā desmitgades vidū, un likumsakarīgi, ka kluba otrā vienība arī 1.līgā īpaši spīdēt nevarēja, izcīnot šajā turnīra 10.vietu 14 komandu vidū, piekāpjoties ne tikai RAF rezervistiem, bet arī otrajai \"Decemviru\" komandai un Jēkabpils \"Falesam\". Nākamajā sezonā \"Skonto II\" pozīcijas jau bija stipri drošākas, un 1.līgā komanda izcīnīja 3.vietu. Tā kā Virslīgu nākamajā gadā paplašināja līdz 12 komandām, arī otrajai \"Skonto\" komandai šajā turnīrā tika piešķirta vieta, vienīgi komandas nosaukums tika pārveidots par \"Interskonto\", lai tik ļoti uzkrītoša nebūtu viena kluba divu komandu spēlēšana vienā turnīrā. 1994.gadā \"Skonto\" rindās spēlēja gandrīz visi Latvijas izlases futbolisti, un arī komandas rezerves bija ļoti iespaidīgas. Tā \"Interskonto\" sastāvā šajā sezonā sevi lielajā futbolā pieteica vēlākais ilggadīgais Latvijas izlases pamatvārtsargs Aleksandrs Koļinko un divi gados jauni futbolisti no Ogres - Igors Stepanovs un Andrejs Prohorenkovs. Tāpat pusi sezonas \"Interskonto\" sastāvā nospēlēja Imants Bleidelis. Cīņa par augstām vietām līgā gan nebija \"Interskonto\" galvenā prioritāte, līdz ar to izcīnītā astotā vieta 12 komandu vidū bija pilnīgi pieņemama. Pret \"Skonto\" tika piedzīvoti divi zaudējumi ar vienādu rezultātu 0-3, toties tika atņemts punkts viņu tuvākajam sekotājam - RAF komandai. Visās Virslīgas spēlēs nemainīgi \"Interskonto\" vārtus sargāja Koļinko, bet no laukuma spēlētājiem pamatsastāva kodolu veidoja Stepanovs, Prohorenkovs, Aleksandrs Sahnovičs, Borisovs, Ruslans Kļimčenko, Viktors Terentjevs, Solomka, Svinotzeļskis. Jāatzīst, ka ar sevišķām snaipera dotībām neviens \"Interskonto\" futbolists šajā gadā atzīmēties nespēja - komandas labākie vārtu guvēji Simoņenkovs un Azarovs katrs guva pa trīs vārtiem. Topošais izlases uzbrucējs Prohorenkovs atzīmējās ar vienu vārtu guvumu. Kā tas \"fārmklubiem\" ir raksturīgs, pirms nākamās sezonas vairāki \"Interskonto\" spēlētāji pārcēlās citur - prom bija Stepanovs, Borisovs un Prohorenkovs. Nomainījās arī komandas nosaukums - tagad tā saucās \"Skonto/Metāls\". Komanda pastiprinājās ar vairākiem jauniešu vecuma futbolistiem - Renāru Vucānu, Marianu Paharu, Vsevolodu Līdaku, pēc pirmā riņķa no \"Skonto\" uz \"Metālu\" tika deleģēts jau Virslīgā gaisu apostījušais Igors Sļesarčuks. Pēc diviem spēļu apļiem \"Skonto/Metāls\" Virslīgā ieņēma septīto vietu, par vienu punktu atpalieko no \"Armstrig\" un iespējas piedalīties tālākajā cīņā par medaļām. Turnīra par 7./10.vietu komanda sevišķi vairs necentās, bet 7.vietu tai noturēt tomēr izdevās. Jāpiezīmē, ka pēc 2.apļa uz \"Skonto\" tika pasaukts Pahars. Tāpat kā iepriekšējā sezonā vienīgais \"Skonto/Metāla\" futbolists, kas piedalījās pilnīgi visās Virslīgas spēlēs, bija Koļinko. Ievērojami bija uzlabojusi komandas rezultativāte, Vucāns atzīmējās ar 10 gūtiem vārtiem, 5 vārtus guva Sļesarčuks (aizvadot tikai 8 spēles \"Skonto/Metāla\" sastāvā), pa četriem - Svinotzeļskis, Pahars un Kļušins. Kad 1996.gada sezonai \"Skonto/Metālam\" bija jārod iespēja aizlāpīt caurumu komandas vārtos, kas radās līdz ar Koļinko paaugstināšanu uz \"Skonto\" pamatkomandu (par \"Skonto\" pirmo numuru Aleksandrs gan kļuva tikai vēl dažus gadus vēlāk, izturējis cīņu ar veterāniem Raimondu Laizānu un Oļegu Karavajevu). Citi zaudējumi it kā nebija tik smagi - bez Pahara \"Skonto/Metāls\" spēlēja jau iepriekšējās sezonas izskaņā, bet citi aizgājuši spēlētāji nebija tik ļoti komandai būtiski. Turklāt komanda guva arī labu pastiprinājumu - Romānu Bezzubovu, Eināru Gņedoju, Aleksandru Dibrivniju (abi pēdējie iepriekš spēlējuši Latvijas izlasē), komandas pamatsastāvā ļoti veiksmīgi nosiprinājās tikai 16 gadus vecais Vladimirs Koļesņičeno (jau iepriekš \"Interskonto\" sastāvā spēlēja viņa vecākais brālis). Komandas snieguma ziņā nekā spoža gan nebija - Virslīgā tika ieņemta devītā vieta, un tikai labāka vārtu starpība ļāva \"Skonto/Metālam\" apsteigt faktiski bankrotējušo \"Jūrnieku\" (ja kas - savstarpējās spēlēs \"Jūrnieks\" bija bijis labāks). Šāds iznākums paredzēja \"Skonto/Metālam\" pārspēles par vietu Virslīgā ar 1.līgas otro labāko komandu - Valmieru. Savā laukumā, pateicoties Vucāna gūtiem vārtiem, rīdzinieki uzvarēja ar 1-0, bet 0-2 Valmierā \"Skonto\" rezerves vienību nosūtīja atpakaļ uz 1.līgu. Labākais komandas vārtu guvējs tāpat kā gadu iepriekš bija Vucāns - šoreiz ar 8 Virslīgas spēlēs gūtiem vārtiem, pa trīs vārtiem Sahnovičam, Bezzubovam, Lagzdiņam un Solovjovam. Ar to beidzās \"Interskonto\" / \"Skonto/Metāla\" pirmā viesošanās Virslīgā, kur komanda atgriezās teju desmit gadus vēlāk jau ar nosaukumu \"Olimps\". Trīs Virslīgā pavadītajās sezonās vislielāko spēļu skaitu \"Skonto/Metāla\" rindās aizvadīja Aleksandrs Sahnovičs - viņš piedalījās 60 no 76 komandas spēlēm, par vienu spēli mazāk komandu pārstāvēja Viktors Terentjevs, 56 spēles Solomkam, 51 - Vucānam. Turpmākos gadus \"Skonto/Metāls\" pietiekoši mierīgi spēlēja 1.līgā - 1997.gadā tas bija 12., 1998. - 3, 1999. - 4., 2000. - 2., 2001. - 3. 2001.gadā 1.līgā spēlēja pat veselas divas \"Skonto\" rezervistu vienības - līdzās \"Skonto/Metālam\" turnīrā piedalījās arī JFC Skonto, bet 2002.gada 1.līgas komandu sarakstā nebija nevienas no šīm vienībām - \"Skonto/Metāls\" kā patstāvīga vienība bija likvidēts, bet JFC Skonto spēlēja 2.līgā. Nākamajā gadā JFC Skonto atkal kļuva par 1.līgas vienību, kādā statusā komanda bija līdz pat 2005.gadam, kad lai nodrošinātu Virslīgu ar astoto komandu, tika izveidots \"JFK Olimps\". Par \"Olimpa\" pirmo treneri kļuva pieredzējušais Jānis Dreimanis, kas vēl pagājušā gadsimta astoņdesmitajos gados bija vadījis \"Alfas\" komandu, bet vēlāk pievērsies darbam ar jaunajiem futbolistiem. Viņa vadībā \"Olimpa\" zēni guva rūdījumu Virslīgā, un lai arī rezultāti biežāk komandai bija slikti nekā labi (iegūta 7.vieta, apsteidzot tikai sezonas gaitā pilnībā izjukušo Kuldīgas \"Ventu\"), spēlētāju progresam tas noteikti nāca tikai par labu. Komandai zaudējot vietu Virslīgā, jaunie futbolisti paklīda kur kurais un tagad izsekot, kur piecus gadus vēlāk nonācis katrs kādreizējais \"Olimpietis\", nav no vieglākajiem uzdevumiem. Vladislavs Gabovs kopā ar \"Dinaburgu\" 2009.gadā tika diskvalificēts no Virslīgas spēlēm, Sergejs Golubevs epizodiski spēlē \"Skonto\" sastāvā, Edijs Ivaško nokļuva Maltā, Abramenko - Igaunijā, Kolokoļenkins un Zuntners spēlē Vācijas zemākajās līgās, Idionovs 2009.gadā 1.līgā spēlēja \"Jūrmalas\" sastāvā, kamēr Virslīgas Jūrmalas komandā spēlēja Koļesņikovs, utt. Ja kas 2005.gadā vienu spēli \"Olimpa\" rindās aizvadīja arī Aleksejs Šarando, kas nomainīja Dreimani trenera postenī, tāpat viena spēle Raimondam Laizānam, bet desmit - kādreizējam vienam no Virslīgas labākajiem vārtu guvējiem Aleksandram Jeļisejevam. Viens ir skaidrs - kad 2007.gadā \"Olimps\" pēc gada pārtraukuma atgriezās Virslīgā, Edijs Ivaško bija vienīgais futbolists šīs komandas rindās, kas ar to Virslīgā bija spēlējis jau divus gadus iepriekš. Lai arī Virslīgā gan 2007., gan 2008.gadā \"Olimps\" ar labiem rezultātiem lepoties nevarēja, 2007.gadā vienu nopietnu sasniegumu komanda guva - sasniedzot Latvijas kausa finālu ieguva tiesības nākamajā sezonā spēlēt UEFA kausā. Protams, kausa fināla sasniegšanā komandai ievērojami palīdzēja veiksmīga izloze. Prognozējamā kārtā eirokausos \"Olimpam\" īpaši spoži negāja - ar 0-3 divu spēļu summā tika zaudēts Īrijas \"St Patrick's\" komandai, bet vismaz Olimpam izdevās atzīmēties kā komandai - vēsturē pēdējā UEFA kausa dalībniecei (jo nākamajā gadā UEFA kauss pārtapar par Eiropas līgu). Pēc divām visai neveiksmīgajām sezonām Virslīgā (gan 2007., gan 2008.gadā komanda tajā ieņēma pēdējo vietu un no līgas neizkrita vienreiz līgas paplašināšanas dēļ, bet otro reizi - līdz ar konkurentu bankrotiem) 2009.gadā \"Olimps\" nopietni pastiprinājās ar pieredzējušiem futbolistiem - Mihailu Miholapu, Vitāliju Astafjevu, Aleksandru Koļinko, Juriju Laizānu, Igoru Stepanovu, arvien vairāk spēles komandas rindās aizvadīja par treneri kļuvušais Andrejs Štolcers. Tā rezultātā \"Olimps\" pat kādu laiku turējās čempionāta līderu grupā, bet turnīru noslēdza piektajā vietā - augstākais sasniegums komandas vēsturē. No jaunajiem futbolistiem, kas spēlējuši \"Olimpā\", pagaidām, šķiet, vislabāk karjera virzās Ivanam Lukjanovam, kurš veiksmīgi spēlē Polijā un ticis arī izsaukts uz Latvijas pieaugušo izlasi. Kā būs tālāk - vai no kādreizējiem \"Olimpa\" zēniem izaugs Latvijas izlases balsti - pagaidām spriest ir pāragri, taču šaubu nav, ka spēlējot Virslīgā jaunajiem futbolistiem ir lielākas iespējas progresam nekā 1.līgā vai dublieru turnīrā.  Līdz 2009.gadam (ieskaitot) visvairāk Virslīgas spēļu no komandas futbolistiem ir Viktoram Terentjevam - 71, 66 - Jevgeņijam Kazuram, 63 - Ivanam Sputajam, 60 - Sahnovičam, 56 - Solomkam, 54 - Šiļukam, 53 - Petrenko, 52 - Koļinko, 51 - Turkovam un Vucānam, 50 - Kostjukam un Tarasovam.  Joprojām rezultatīvākais futbolists komandas vēsturē ir Vucāns ar 18 vārtiem, 10 vārtus 2009.gada sezonā guva Artūrs Karašausks, kurš gan, protams, pēc sezonas tika izsaukts uz \"Skonto\", 8 vārti ir Turkovam, 7 - Armandam Pētersonam.", "link": "https://www.delfi.lv/sports/news/analysis/futbols-pilseta-interskonto-olimps.d?id=29809025"},
{"title": "Foto: Teodors Bļugers uz Rīgu atved Stenlija kausu, interese par to milzīga", "category": "Sports", "body": "Latvijas hokejists  Teodors Bļugers  piektdien deva iespēju hokeja faniem aplūkot Stenlija kausu, kuru viņš palīdzēja izcīnīt Nacionālās hokeja līgas ( NHL ) komandai Lasvegasas \" Golden Knights \". Līdzjutēju interese par to bija ļoti liela, un viņi gaidīja garā rindā, lai varētu aplūkot trofeju un nofotografēties kopā ar Bļugeru. Trofeja tika izrādīta Rīgas Biržas muzejā, Doma laukumā. Pasākums norisinājās apmēram divas stundas. \"Esmu ļoti saviļņots nogādāt Stenlija kausu savā dzimtenē – Latvijā,\" sacīja Bļugers. Viņš arī atklāja, ka pēc pasākuma ar trofeju dosies pie ģimenes un draugiem, lai atzīmētu šo panākumu. Bļugera iepriekš pārstāvētā Vegasas \"Golden Knights\" finālsērijā ar 4-1 pārspēja Floridas \"Panthers\",  izcīnot Stenlija kausu pirmo reizi kluba vēsturē. Latvijas uzbrucējs  Stenlija kausa izcīņas finālsērijā nepiedalījās,  bet kopumā izslēgšanas spēlēs laukumā devās sešos mačos, kuros tika pie diviem (1+1) punktiem un pozitīva lietderības koeficienta +1. Pusmēnesi pēc Stenlija kausa izcīnīšanas Bļugers, kuram pēc sezonas bija neierobežoti brīvā aģenta statuss,  nonāca Vankūveras \"Canucks\" paspārnē. Līdz šim Stenlija kausā bija iegravēts t ikai viena Latvijas hokejista vārds - 1996.gadā ar Kolorādo \" Avalanche \" par čempionu kļuva  Sandis Ozoliņš . Toreiz Ozoliņš kausu uz Latviju neatveda.", "link": "https://www.delfi.lv/sports/news/hokejs/foto-teodors-blugers-uz-rigu-atved-stenlija-kausu-interese-par-to-milziga.d?id=55837474"},
{"title": "Žagars: Banki man lika saprast, ka nekas nav garantēts", "category": "Sports", "body": "Pārsteidzošais  Latvijas basketbola izlases  saspēles vadītājs  Artūrs Žagars  no galvenā trenera Lukas Banki puses treniņnometnē tika strikti gatavots Pasaules kausa apstākļiem. \"Viņš man lika saprast, ka nekas nav garantēts,\" pēc turnīra noslēguma teica aizsargs. Latvijas basketbolisti sestdien Pasaules kausu noslēdza ar izcīnītu piekto vietu -  cīņā par šo pozīciju ar 98:63 tika sagrauta principiālā pretiniece Lietuva . Spožu maču aizvadīja tieši Žagars, kurš  ar 17 rezultatīvām piespēlēm uzstādīja finālturnīru rekordu . \"Es tikai piespēlēju un komandas biedri iemeta metienus. Tik vienkārši. Esmu pateicīgs. Pabeigt turnīru pieciniekā ir svarīgāk par rekordu,\" preses konferencē teica Žagars. \"Daudz spēlēju \"pick'n'roll\", jo esmu saspēles vadītājs. Centos lasīt spēli un meklēt uzbrukuma turpināšanas variantus. Varbūt man paveicās, jo katru reizi kad es piespēlēju, komandas biedri trāpīja metienus.\" Tieši saspēles vadītāja pozīcija pirms Pasaules kausa Latvijas izlasē raisīja vislielākās bažas, jo nopietnus savainojumus bija guvuši  Jānis Strēlnieks  un  Rihards Lomažs , taču finālturnīrā atvērās Žagars. Viņš astoņos mačos vidēji atzīmējās ar 12,4 punktiem un 7,4 rezultatīvām piespēlēm. \"Treneris [Luka Banki] man palīdzēja. Viņš man lika spiedienu un gatavoja Pasaules kausam no pārbaudes spēlēm. Banki man lika saprast, ka nekas nav garantēts. Protams, sirreāla sajūta, dzirdot, ka pārspēts Tonija Kukoča rekords. Pēdējie pieci gadi man basketbolā bijuši nekādi, pagājušais gads bija labs Lietuvā. Tagad nedaudz sajūta, ka esmu izsmelts, bet jāsaņemas un jānosvin, ka esam pieciniekā. Tas ir liels notikums,\" priecājās Žagars. Saspēles vadītājs atklāja, ka tieši Strēlnieks pēdējos mēnešos daudz palīdzējis uzlabot spēli. \"Viņš katru reizi ar mani runā, vienmēr pienāk un saka savu skatījumu. Viņš stāsta, kā varu uzbrukt, saasināt, iedot piespēli. Tas, protams, man palīdz. Un ne tikai man, bet arī Kristeram Zorikam. Strēlnieka klātbūtne man ļoti palīdzēja.\"", "link": "https://www.delfi.lv/sports/news/pasaules-kauss-basketbola-2023/zinas/zagars-banki-man-lika-saprast-ka-nekas-nav-garantets.d?id=55931002"},
{"title": "Banki: mums jāturpina uzlabot sniegumu, jo palikt šajā līmenī būs grūti", "category": "Sports", "body": "Latvijas basketbola izlasei  jāpriecājas par izcīnīto piekto vietu, taču tajā pašā laikā būs jāturpina darbs, lai uzlabotu savu sniegumu, jo šajā līmenī palikt būs ļoti grūti, pēcspēles preses konferencē teica galvenais treneris  Luka Banki . Latvijas izlase sestdien  cīņā par piekto vietu Pasaules kausā ar rezultātu 98:63 sagrāva Lietuvu , triumfējot arī principiālajā Baltijas derbijā. \"Esmu ļoti pateicīgs, jo es vadu komandu ar īpašiem cilvēkiem. Viņi pierādīja, cik ļoti viņi uzticas viens otram. Jau no paša sākuma, kad sāku strādāt, mēģināju parādīt, cik šeit ir liels potenciāls. Mēs saskārāmies ar dažādām problēmām. Esam uzvarējuši vairākas spēcīgas komandas. Šeit mums bija ļoti smaga grupa, mēs uzvarējām Franciju, Spāniju un Brazīliju, sīvi cīnījāmies ar Kanādu un Vāciju. Vācija rīt cīnīsies par zeltu. Tas ir kaut kas īpašs,\" teica treneris Banki. \"Esmu ļoti priecīgs, ka varu vadīt šo komandu. Esmu pateicīgs, ka spēlētāji jūt piederības sajūtu. Ļoti daudzi bija pelnījuši būt kopā ar mums, jo viņi bija iesaistīti šajā procesā, bet mēs uz šejieni varējām atvest tikai 12 spēlētājus,\" atgādināja galvenais treneris. Lai arī Latvijas izlase izcīnīja piekto vietu, līdzjutēji ar savu atbalstu šo komandu padarījuši par pasaules čempioniem, uzsvēra Banki. \"Šis ir viens no labākajiem stāstiem manā basketbola dzīvē. Neaizmirstamas atmiņas,\" viņš turpināja. Sāpīgo zaudējumu pret Vācijas valstsvienību Banki nevarēs aizmirst vēl ilgu laiku, neslēpa treneris. \"Es zinu, kāds ir sports, metiens var iekrist un var neiekrist. Bet to bija grūti pieņemt,\" turpināja treneris. \"Es ticu, ka mēs bijām pelnījuši uzvarēt. Ceru, ka šī rūgtuma sajūta liks spēlētājiem būt pieticīgiem un izsalkušiem. Mums jāturpina spēlēt pret labākajām komandām. Mums jāturpina uzlabot sniegumu, jo palikt šajā pozīcijā būs grūti, jo citas komandas turpinās augt. Mēs vairs nevaram būt pastarīši. Un man tas patīk, jo spiedze mani pabaro,\" stāstīja Banki.", "link": "https://www.delfi.lv/sports/news/pasaules-kauss-basketbola-2023/zinas/banki-mums-jaturpina-uzlabot-sniegumu-jo-palikt-saja-limeni-bus-gruti.d?id=55931072"},
{"title": "Latvijas basketbola izlasi pie Brīvības pieminekļa sagaidījuši ap 5000 līdzjutēju", "category": "Sports", "body": "Pirmdien Latvijas basketbola sagaidīšanas pasākumā Rīgā pie Brīvības pieminekļa bija pulcējušies aptuveni 5000 līdzjutēju, liecina Valsts policijas (VP) aplēses. VP preses pārstāve Simona Grāvīte aģentūrai LETA teica, ka kopumā pasākums aizritējis bez būtiskiem incidentiem un starpgadījumiem, tomēr policija turpina pilsētā uzraudzīt sabiedrisko kārtību un drošību. Jau ziņots, ka vairāki tūkstoši cilvēku  Rīgā ar skaļām ovācijām sagaidījuši Latvijas basketbola valstsvienību , kura debijā pasaules meistarsacīkstēs spēja izcīnīt augsto piekto vietu. Lidostā \"Rīga\" komandu sagaidīja ģimenes locekļi, pēc kā izlase īpašā divstāvu autobusā devās uz Rīgas centru, laukumu pie Brīvības pieminekļa, kur tiek organizēts svinīgs sagaidīšanas pasākums. Pa ceļam no lidostas līdz Brīvības piemineklim sportistus sveica vairāki tūkstoši cilvēku, kas īpašā krāsojuma autobusu sagaidīja ceļa malās. Sagaidītājiem bija līdzi Latvijas karogi un cita atribūtika. Cilvēki sita plaukstas, māja ar rokām un aplaudēja, sagaidot garāmbraucošo autobusu ar izlases dalībniekiem. Latvijas izlase, pirmo reizi piedaloties pasaules kausā, spēja izcīnīt 5.vietu. Vispirms apakšgrupā Latvijas izlase pārspēja Franciju un Libānu, bet zaudēja Kanādai. Nākamajā kārtā Latvijas izlase uzveica Spāniju un Brazīliju, iekļūstot ceturtdaļfinālā, kur piekāpās Vācijai. Cīņā par 5.- 8.vietu Latvija vispirms uzvarēja Itāliju, bet čempionātu noslēdza ar Lietuvas sagraušanu.", "link": "https://www.delfi.lv/sports/news/basketbols/latvijas-basketbola-izlasi-pie-brivibas-pieminekla-sagaidijusi-ap-5000-lidzjuteju.d?id=55935202"},
{"title": "Foto: Prieka asaras un gaviles – Latvijas basketbolistus svinīgi sagaida mājās", "category": "Sports", "body": "Latvijas vīriešu basketbola izlase  pēc teicami aizvadītā Pasaules kausa pirmdienas, 11. septembra, pēcpusdienā atgriezās mājās. Rīgā basketbolistiem sarūpēta svinīgā sagaidīšana, par kuru informējām teksta tiešraidē.", "link": "https://www.delfi.lv/sports/news/pasaules-kauss-basketbola-2023/zinas/foto-prieka-asaras-un-gaviles-latvijas-basketbolistus-svinigi-sagaida-majas.d?id=55934762"},
{"title": "Bļugers: Stenlija kausa izcīnīšana dod papildus motivāciju gūt uzvaras jau citos apstākļos", "category": "Sports", "body": "Latvijas hokejists  Teodors Bļugers  pēc tam, kad būs pavadījis dienu ar Nacionālās hokeja līgas ( NHL ) čempiona trofeju jeb Stenlija kausu un atdevis to kausa glabātājiem, visu savu uzmanību pievērsīs tam, lai gatavotos nākamajai sezonai, sarunā ar žurnālistiem atklāja Bļugers. Piektdien divu stundu garum ā visiem interesentiem bija iespēja apskatīt  Stenlija kausu un satikt Bļugeru. Pats hokejists pauda prieku par iespēju satikt līdzjutējus un jaunos hokejistus. \"Atceros, kad NHL bija lokauts un arī pie mums bija atbraukušas zvaigznes, kas trenējās tepat Piņķos. Mēs pēc treniņiem gājām prasīt autogrāfus vai nūjas. Arī kad 2006.gadā atbrauca uz pasaules čempionātu Rīgā kanādieši, amerikāņi un zviedri. Es biju viņu vietā tad,\" atminās hokejists. Bļugera iepriekš pārstāvētā Vegasas \" Golden Knights \" finālsērijā ar 4-1 pārspēja Floridas \"Panthers\", izcīnot Stenlija kausu pirmo reizi kluba vēsturē. Viņš norādīja, ka izšķirošajā mačā jau pēc otrās trešdaļas apzinājies, ka Vegasas vienībai izdevies izcīnīt čempiontitulu. \"Jau pēc otrā perioda principā viss bija skaidrs un bija vienkārši prieks. Visa nedēļa pēc tam, kad mēs uzvarējām, bija ļoti forša,\" teica Bļugers. Hokejists atklāja, ka ar Stenlija kausu nepavadīs visu dienu, bet apmēram tikai 12 stundas, jo kauss ap plkst.11 šodien ieradās lidostā \"Rīga\", taču jau neilgi pirms pusnakts dosies tālāk. \"Domāju, ka būtu labāk, ja būtu pilnas 24 stundas, bet tāpat būs labi pavadīts laiks. Ir atbraukuši arī komandas biedri, ar kuriem es spēlēju kopā Amerikā koledžā. Būs forši kopā pavadīt šo dienu,\" teica Bļugers, piebilstot, ka pirmais, kuram viņš iedeva Stenlija kausu, bija viņa tēvs Valentīns Bļugers. \"Sarunājām, ka es pats aizbraukšu uz lidostu pēc kausa, lai varētu nedaudz vairāk laika pavadīt ar to,\" piebilda hokejists. Bļugers neslēpa, ka brīdī, kad tika izcīnīts  Stenlija kauss , komandas ģērbtuvēs valdījis haoss, taču nekādus neparastus atgadījums viņš neatminoties. \"Protams, ka dzērām alu no kausa. Pēc tam mājās pusdienās ēdām no kausa boršču, jo parasti, kad atgriežos mājās tas ir viens no pirmajiem ēdieniem, ko ēdu. Nav viegli to dabūt Amerikā,\" atklāja. Bļugers. Neskatoties uz to, ka jau pēc pāris stundām hokejistam nāksies šķirties no Stenlija kausa, viņš izcēla, ka šobrīd par to nedomājot, jo visu dienu esot pozitīvas emocijas. \"Visu dienu bija prieks parādīt kausu cilvēkiem, ģimenei un draugiem. Pēc tam, kad atdošu kausu, visa koncentrēšanās būs pievērsta nākamajam gadam,\" izcēla hokejists. Pusmēnesi pēc Stenlija kausa izcīnīšanas Bļugers, kuram pēc sezonas bija neierobežoti brīvā aģenta statuss, nonāca Vankūveras \" Canucks \" paspārnē. \"Man patika tur būt, Vegasa bija laba komanda. Zināju, ka beidzas līgums, bet nebija pārliecības par to, kur es būšu nākamajā gadā. Vankūverā ir nedaudz citādāka situācija nekā Vegasā, bet domāju, ka būs labas iespējas. Pagājusī sezona jau parādīja, ka nekad nevar zināt, kas sagaida nākotnē,\" skaidroja Bļugers. \"Tagad ir sajūta, ka motivācijas ir vairāk nekā iepriekš. Izcīni uzvaras un sajūti to garšu, būt šeit un redzēt, cik visi ir priecīgi - tā ir papildu motivācija vēl izcīnīt uzvaras jau citos apstākļos,\" viņš turpināja. Latvijas uzbrucējs Stenlija kausa izcīņas finālsērijā nepiedalījās, bet kopumā izslēgšanas spēlēs laukumā devās sešos mačos, kuros tika pie diviem (1+1) punktiem un pozitīva lietderības koeficienta +1. Līdz šim Stenlija kausā bija iegravēts tikai viena Latvijas hokejista vārds - 1996.gadā ar Kolorādo \"Avalanche\" par čempionu kļuva Sandis Ozoliņš.", "link": "https://www.delfi.lv/sports/news/hokejs/blugers-stenlija-kausa-izcinisana-dod-papildus-motivaciju-gut-uzvaras-jau-citos-apstaklos.d?id=55837618"},
{"title": "Latvijas hokeja izlasei 'uz papīra' parocīgs 2024. gada PČ spēļu kalendārs", "category": "Sports", "body": "Latvijas hokeja izlase , kas šogad pasaules čempionātā sensacionāli izcīnīja bronzas medaļas, nākamā gada pasaules čempionātu sāks ar nosacīti vājākām pretiniecēm, liecina rīkotāju publiskotais kalendārs. Pasaules čempionāts Prāgā un Ostravā sāksies 10. maijā, bet zelta spēle būs 26. maijā. Latvijas hokejisti spēlēs Ostravas grupā. Latvijas hokejisti pasaules čempionātu sāks turnīra otrajā dienā 11. maijā pulksten 17:20 ar spēli pret Poliju, kas  pēc vairāk nekā 20 gadu pārtraukuma atgriežas elites divīzijā.  Turpinājumā 12. maijā pulksten 17:20 Latvija tiksies ar Franciju, bet pēc tam 14. maijā pulksten 17:20 Latvijai gaidāma spēle pret Kazahstānu. 15. maijā pulksten 17:20 Latvija sāks cīņu pret sudraba medaļnieci Vāciju, 18. maijā pulksten 13:20 spēlēs pret Zviedriju, 19. maijā pulksten 21:20 – pret Slovākiju, bet grupu turnīru noslēgs 21. maijā pulksten 17:20 ar spēli pret  ASV, ko šogad pieveica bronzas mačā. Prāgas grupā tikmēr priekšsacīkstēs spēlēs mājiniece Čehija , pasaules čempione Kanāda, kā arī Somija, Šveice, Dānija, Austrija, Lielbritānija un Norvēģija.", "link": "https://www.delfi.lv/sports/news/hokejs/latvijas-hokeja-izlasei-uz-papira-parocigs-2024-gada-pc-spelu-kalendars.d?id=55845612"},
{"title": "Noskaidroti ''Delfi' zvaigzne' balsojuma aktīvākie dalībnieki", "category": "Sports", "body": "Pirmdien, 16.maijā, dienu pēc 2005.gada pasaules hokeja čempionāta finālspēles, tika noskaidroti desmit aktīvākie, kas piedalījušies portāla \"Delfi\" un \"Aldaris\" kopīgi rīkotajā basojumā \"\"Delfi\" zvaigzne\". Balvas no \"Aldara\" - īstena hokeja fana parūku un patiesa hokeja līdzjutēja svilpi, saņems cilvēki, kuru e-pasti sākas sekojoši: casi...@in....lv, komsi...@in....lv, arms...@in....lv, gac...@in....lv, mih...@on....lv, krist...@in....lv, carls...@e-a....lv, mart...@in....lv, astr...@in....lv, alen...@in....lv. Par kārtību, kādā var saņemt balvas, portāls \"Delfi\" ar uzvarētājiem sazināsies personīgi. Paldies visiem, kas piedalījās \"\"Delfi\" zvaigzne\" balsojumā! \"\"Delfi\" zvaigzne\" balsojuma rezultātus varat apskatīties  šeit .", "link": "https://www.delfi.lv/sports/news/hokejs/noskaidroti-delfi-zvaigzne-balsojuma-aktivakie-dalibnieki.d?id=11211708"},
{"title": "Peldētājam Feldbergam pasaules čempionātā personīgais rekords arī 50 metros uz muguras", "category": "Sports", "body": "Latvijas peldētājs Ģirts Feldbergs ceturtdien Melburnā notiekošajā pasaules čempionātā 25 metru baseinā sasniedza savu personīgo rekordu 50 metru distancē uz muguras un sacensības noslēdza 33.vietā 40 sportistu konkurencē. Feldbergs distanci veica 24,67 sekundēs, tādējādi uzlabojot savu šī gada Rīgas Sprintā sasniegto personīgo rekordu par 0,09 sekundēm. Jau ziņots, ka čempionāta pirmajā dienā Feldbergs finišēja ar personīgo rekordu arī divas reizes garākā distancē. Tikmēr Arina Baikova izcīnīja 25.vietu 30 dalībnieču vidū 100 metru kompleksajā peldējumā. Latvijas pārstāve uzrādīja finiša laiku viena minūte un 5,22 sekundes. Gan Baikovai, gan Feldbergam ar to dalība pasaules čempionātā ir noslēgusies. Rīt uz starta blokiem no Latvijas pārstāvjiem vēl dosies Daniils Bobrovs (200 metros brasā), bet dienu vēlāk savu otro startu šajā čempionātā aizvadīs debitants Kristaps Miķelsons, kurš startēs 400 metros kompleksā. Latvijas izlases sportistus šajā čempionātā pavada treneris Germans Jakubovskis un Aļona Fokina, kas pilda delegācijas vadītājas pienākumus.", "link": "https://www.delfi.lv/sports/news/other_kinds/other/peldetajam-feldbergam-pasaules-cempionata-personigais-rekords-ari-50-metros-uz-muguras.d?id=55040588"},
{"title": "Zelenskis: nedrīkst ļaut teroristu valsts sportistiem piedalīties sacensībās", "category": "Sports", "body": "Ukrainas prezidents  Volodimirs Zelenskis  trešdien pēc sarunas ar Starptautiskās Olimpiskās komitejas (SOK) prezidentu Tomasu Bahu aicināja neļaut Krievijas sportistiem piedalīties starptautiskās sacensībās. \"Kopš februāra Krievijas darbību rezultātā bojā gājuši 184 ukraiņu sportisti,\" sacīja Zelenskis. \"Nevar palikt neitrālā pozīcijā, kad pašos pamatos tiek iznīcināta mierīgā dzīve un vispārcilvēciskās vērtības tiek ignorētas.\" \"Sportistu, treneru, amatpersonu klusēšana pieļāva agresiju, bet Krievija izmanto sportu savas propagandas nolūkos,\" norādīja Ukrainas prezidents. \"Vienīgā godīgā atbilde par šīm darbībām ir pilnīga teroristu valsts sportistu izolācija. Tas attiecināms uz visām starptautiskām sacensībām.\" Tāpat Zelenskis aicināja SOK sniegt savu ieguldījumu, lai atjaunotu Ukrainas sporta infrastruktūru, kas iznīcināta kopš Krievijas iebrukuma 24.februārī. SOK pagājušajā piektdienā uzsāka diskusijas par atļauju starptautiskās sacensībās atkal piedalīties Krievijas un Baltkrievijas sportistiem, neskatoties uz karadarbības turpināšanos Ukrainā. SOK samitā atbalstīja Āzijas Olimpiskās padomes (OCA) ierosinājumu \"veicināt Krievijas un Baltkrievijas sportistu līdzdalību sacensībās, respektējot Olimpisko Hartu un saglabājot sankcijas, kas attiecināmas uz karogu, himnu, krāsām un citām Krievijas un Baltkrievijas identifikācijas zīmēm sacīkstēs\".", "link": "https://www.delfi.lv/sports/news/other_kinds/other/zelenskis-nedrikst-laut-teroristu-valsts-sportistiem-piedalities-sacensibas.d?id=55041176"},
{"title": "Krūzbergs šosezon Pasaules kausā gribētu iekļūt desmit labāko sportistu vidū 1000 metros", "category": "Sports", "body": "Latvijas šorttrekists  Roberts Krūzbergs  2022./2023.gada sezonā Pasaules kausa (PK) vērtējumā gribētu iekļūt desmit labāko sportistu vidū 1000 metru distancē, par sezonas mērķiem teica sportists. Jau ziņots, ka ceturtajā Pasaules kausa posmā Kazahstānas pilsētā Almati Krūzbergs 1000 metru distancē izcīnīja trešo vietu, A fināla piekāpjoties vien dienvidkorejietim Dživonam Parkam un kanādietim Stīvenam Dibuā. \"Uz katrām sacensībām braucu ar mērķi noslidot pēc iespējas labāk, cik vien labi varu, nepieļaut visādas sīkas kļūdas un taktiski noslidot labi,\" par mērķiem sacensībās saka Krūzbergs. \"Netēmēju uz konkrētām vietām, bet sezonas mērķis varētu būt PK noturēties labāko desmit sportistu vidū 1000 metros. Ja viss sanāks, var tēmēt arī uz desmitnieku visu disciplīnu summā.\" Pēc godalgotās vietas ieņemšanas Almati šajā distancē Krūzbergs ar 202 punktiem PK kopvērtējumā ieņem ceturto vietu. 290 punkti ir kanādietim Paskālam Dionam, 288 - Parkam un 204 - vēl vienam Dienvidkorejas sportistam Gjonghvanam Hongam. Visu distanču summā Pasaules kausa kopvērtējumā Krūzbergs ar 280 punktiem ierindojas 12., bet  Reinis Bērziņš  ar 212 punktiem - 18.vietā 79 sportistu konkurencē. Līderis ar 668 punktiem ir Parks. Latvijas šorttrekists uzskata, ka arī pirmajā posmā Kazahstānā, kur notika divi PK posmi pēc kārtas, viņš varēja pacīnīties par medaļām, bet pievīla slidu asmeņi. \"Mēģināju slidot ar vecajiem asmeņiem, pie kuriem jau biju pieradis, bet laikam jau tos tomēr vajadzēja nomainīt. Rādiuss nedaudz bija sabojāts no asināšanas. Tāpēc slidām ātrumā spiediens pret ledu nebija tur, kur vajadzīgs,\" skaidro sportists. \"Otrajā nedēļā nomainījām asmeņus, un jutos daudz labāk, gribēju tūkstotī tikt līdz medaļai un bronzu izcīnīju.\" Kazahstānā startēja visi spēcīgākie pasaules šorttrekisti, atskaitot itāļus, kuri pēc pirmā Kazahstānas posma aizbrauca mājās. A finālā diviem itāļiem izdevās iekļūt vien pirmajā no divām 1500 metru sacensībām. \"Uz Almati braucu ar domu nostartēt pēc iespējas labāk. Pirmajā nedēļā neveicās ne man, ne Bērziņam. Es pat teiktu, ka līdz pēdējai distancei negāja. Gan izslīdēja slidas, un no pirmās pozīcijas atkritu uz pēdējo, gan citi sīkumiņi patraucēja labāk nostartēt,\" saka šorttrekists, uzsverot, ka šosezon vairāk akcentēs uzmanību uz 1000 metru distanci. 1000 metros viņam šosezon izdevās arī uzvarēt pirmajā PK posmā Monreālā. \"Pirmais posms ir visneparedzamākais, jo visiem pēc vasaras sagatavošanās posma tās ir pirmās sacensības. Tāpēc neviens nezina, kā slidos citi un kāda būs taktika,\" skaidro sportists. \"Mana taktika visos skrējienos bija atrasties vadībā, slidot pietiekami ātri, lai neviens netraucētu.\" Krūzbergs stāsta, ka pēc tikšanas līdz A finālam Kanādā plāns nemainījās: \"Tāpat slidoju visiem pa priekšu, un tikai nīderlandietis Tēns Būrs skrējiena vidū mani uz vienu apli apdzina. Sagatavojos, apdzinu viņu un noturējos pirmajā vietā līdz finišam.\" Viņš atceras, ka Kanādā juties teicami, slidas slīdēja labi, un tieši Monreālā viņš iepriekš jau bija slidojis. \"Jutos ļoti komfortabli. Arī uz Kanādu aizbraucām ātrāk nekā pārējie sportisti. Bijām nedēļu iepriekš. Uz sacensību ledus gan nedabūjām slidot, bet aklimatizācija bija labāka,\" par vēl vienu būtisku panākumu sastāvdaļu saka šorttrekists. Viņš stāsta, ka šosezon eksperimentē ar atrašanos slidojumu galvgalī. \"Šosezon visi 1000 metru distanci grib iesākt ātri. Un, ja netiec vadībā, vismaz pirmajā trijniekā, sešus apļus līdz finišam, ir ļoti grūti kvalificēties nākamajai kārtai,\" viņš skaidro iemeslus taktikas maiņai. \"Ātrums ir ļoti pieaudzis. Vairs nav tā, ka 1000 metrus var iesākt lēnāk, un trīs - četri beidzamie apļi ir ātrāki. Gandrīz jau no starta 1000 metri ir jāslido ātri. Tāpēc cenšos būt priekšā jau no distances sākuma.\" Arī Bērziņš PK posmā šosezon ir ticis pie godalgām, otrajā posmā Soltleiksitijā izcīnot bronzu 1500 metros un tiekot pie savas pirmās PK godalgas karjerā. \"Šosezon varbūt nedaudz izmanījušies treniņu plāni. Mums ir vairāk ledus treniņu - kopā ar poļiem katru dienu pa divām stundām. Varbūt lielākas ledus stundas dod labāku rezultātu,\" min Krūzbergs, piebilstot, ka arī slidas šosezon ir labākas. Arī šosezon abi Latvijas šorttrekisti trenējas kopā ar  Polijas  izlasi, un jau pirmdien Krūzbergam paredzēts doties uz Poliju. Viņš būs projām apmēram 2,5 mēnešus. Vispirms no 13. līdz 15.janvārim Gdaņskā būs  Eiropas čempionāts , uzreiz nākamajā nedēļā Leikplesidā ir pasaules Universiāde, pēc kuras Krūzbergs lidos uz Poliju, bet pēc tam - divi PK posmi - Drēzdenē februāra pirmajā nedēļā un nākamajā nedēļā Nīderlandes pilsētā Dordrehtā. Sportists piekrīt, ka pēcolimpiskajā sezonā citu valstu šorttrekisti var arī vairāk nodoties eksperimentiem, bet par to varēs spriest pēc nākamās sezonas. Pagaidām Krūzbergs ar Bērziņu ir uzrunājuši Polijas vienību, ka gribētu kopā ar viņiem gatavoties līdz pat 2026.gada olimpiskajām spēlēm Itālijā, un poļi nav teikuši nē. Sezonas pēdējās sacensības no 10. līdz 12.martam būs pasaules čempionāts Seulā.", "link": "https://www.delfi.lv/sports/news/other_kinds/other/kruzbergs-sosezon-pasaules-kausa-gribetu-ieklut-desmit-labako-sportistu-vidu-1000-metros.d?id=55073152"},
{"title": "83 gadu vecumā mirusi uzvarām bagātākā golfere Vitvorta", "category": "Sports", "body": "Uzvarām bagātākā Dāmu profesionālā golfa asociācijas (LPGA) spēlētāja Keitija Vitvorta, kura karjeras laikā bija izcīnījusi 88 titulus, svētdien mira 83 gadu vecumā, paziņoja LPGA. Vitvorta izcīnījusi par sešiem tituliem vairāk nekā  Taigers Vudss  un Sems Snīds, kuri ar 82 Profesionālās golfa asociācijas (PGA) tituliem ir rekordisti vīriešu konkurencē. LPGA vietnē vēstīts, ka Vitvorta devās aizsaulē sestdienas vakarā, svinot Ziemassvētku vakaru kopā ar ģimeni un draugiem. 1981. gadā viņa kļuva par pirmo sievieti, kura kā golfere spējusi nopelnīt vienu miljonu  ASV  dolāru, kā arī pēc tam tika uzņemta Golfa slavas zālē. Vitvorta, kura golferes karjeru sāka 1959. gadā, starp 88 uzvarām LPGA turnīros izcīnījusi arī sešus \"Major\" titulus. Viena no viņas sīvākajām konkurentēm Mikija Raita karjeru noslēdza ar 82 tituliem, starp kuriem bija arī 13 \"Major\" sacensību uzvaras.", "link": "https://www.delfi.lv/sports/news/other_kinds/other/83-gadu-vecuma-mirusi-uzvaram-bagataka-golfere-vitvorta.d?id=55073286"},
{"title": "'Ovāls' regbisti Latvijas kausa ceturtdaļfinālā uzvar 'Eži/EK sistēmas'", "category": "Sports", "body": "Otrdien Juglas stadionā notika Latvijas kausa izcīņas regbijā pirmā un vienīgā ceturtdaļfināla spēle, kurā RK \"Ovāls\" ar 43:20 (10:10) pieveica \"Ežus/EK sistēmas\", iekļūstot pusfinālā. \"Sāncenši mūs apspēlēja individuāli ar vieglajiem regbistiem. Man gan patika, kā mēs nocīnījāmies pirmajā puslaikā, taču otrajā daļā uz mirkli pajuka aizsardzība un viņi mūs izraustīja un apskrēja,\" saka \"Eži/EK sistēmas\" treneris Juris Straume. \"Tomēr es uzskatu, ka mēs parādījām labu cīņassparu, īpaši pirmajā puslaikā. Pietrūka vairāku vieglā gala spēlētāju, jo vairāki ir satraumējušies vai saslimuši.\" \"Pirmais puslaiks aizritēja līdzīgā cīņā. \"Eži\" vairāk spēlēja kolektīvi, bet mēs individuāli. Spēle gan tikai brīžiem atgādināja īstu regbiju,\" tā spēli komentēja RK \"Ovāls\" galvenais treneris Vladimirs Ņikonovs. \"Daudz bija abpusēju kļūdu. Otrajā puslaikā, pateicoties individuālajai meistarībai, pa divām reizēm \"aizmuka\" un guva punktus ar piezemējumiem Dāvis Zagorskis, kurš Latvijas kausa izcīņā pastiprina mūsu rindas, Nauris Bērziņš un Matīss Zalcmanis.\" Tagad RK \"Ovāls\" ir iekļuvis Latvijas kausa izcīņas pusfinālā, kur 9. augustā mērosies spēkiem ar pagājušā gada finālistiem \"Valmieras fēniksu\". Otrs pusfināls notiks 8. augustā, un tajā RFC \"Livonia\" komanda spēlēs pret pašreizējiem kausa īpašniekiem RK \"Miesnieki\". Kausa izcīņas fināls paredzēts 6. septembrī.", "link": "https://www.delfi.lv/sports/news/other_kinds/regbijs/ovals-regbisti-latvijas-kausa-ceturtdalfinala-uzvar-eziek-sistemas.d?id=44757704"},
{"title": "Foto: 'Ovāls' regbisti iekļūst Latvijas kausa pusfinalā", "category": "Sports", "body": "Otrdien Juglas stadionā notika Latvijas kausa izcīņas regbijā pirmā un vienīgā ceturtdaļfināla spēle, kurā RK \"Ovāls\" ar 43:20 (10:10) pieveica \"Ežus/EK sistēmas\", iekļūstot pusfinālā. Piedāvājam jums ieskatu šai spēlē fotogrāfa Zigismunda Zālmaņa redzējumā!", "link": "https://www.delfi.lv/sports/news/other_kinds/regbijs/foto-ovals-regbisti-ieklust-latvijas-kausa-pusfinala.d?id=44758454"},
{"title": "'Futbols pilsētā': RER", "category": "Sports", "body": "Lai Rīgas elektromašīnbūves rūpnīcas (RER) futbola komanda tikai vienu reizi spēja izcīnīt LPSR čempiones titulu, tā uzskatāma par vienu no ievērojamākajām padomju Latvijas futbola vienībām, galvenokārt tāpēc, ka trīs gadus RER bija sava meistarkomanda, kas spēlēja PSRS čempionātā. LPSR A klasē RER debitēja 1954.gadā, izcīnot šajā turnīrā septīto vietu desmit komandu konkurencē. Jau nākamajā gadā rūpnīcas vienība spēja finišēt medaļās, izcīnot čempionātā trešo vietu, tāds pat rezultāts tika atkārtots arī 1956.gadā (tad RER arī sasniedza Latvijas kausa finālu). Jāpiezīmē, ka abas sezonas RER no sudraba medaļām šķīra tikai viens punkts. Lielā mērā RER izaugsme bija saistīta ar to, ka ar komandu strādāja Juris Rēdlihs – nozīmīgākais neatkarīgās Latvijas futbola vadītājs, kuram bija nenovērtējami nopelni tā laika titulētākās komandas RFK panākumos.  Kad Rēdlihs ar RER strādāt beidza, viņa vietā pie komandas stūres stājās cits ievērojams Latvijas treneris, kurš arī savai slavai bija pamatus licis vēl pirmskara gados, pārstāvot Latvijas futbola izlasi, tas bija Maksis Levitānuss. Savus augstākos panākumus LPSR čempionātā un kausā RER guva tieši Levitānusa darba gados. 1958.gadā viņa vadītā komanda izcīnīja Latvijas kausu, bet gadu vēlāk izcīnīja arī valsts čempiones godu. Jāpiezīmē, ka gan viens, gan otrs tituls RER nenācās viegli, un abos gadījumos bija nepieciešamas pārspēles. Vispirms kausa finālā pret Liepājas rajona Tosmari, bet valsts čempionātā – atkal jau pret liepājniekiem, tikai šoreiz – \"Sarkano metalurgu\". Par čempionvienību gan RER kļuva visai īpatnējos apstākļos. Vispirms rīdziniekiem paveicās, ka \"Sarkanais metalurgs\" pēdējā kārtā zaudēja pret ASK. Tas nozīmēja, ka visām trim komandām bija vienāds punktu skaits, un čempiona titulu izšķīra papildu turnīrs. Savstarpējo spēli RER un liepājnieki aizvadīja neizšķirti, RER ar vienu vārtu starpību apspēlēja ASK un par izšķirošu kļuva Liepājas spēle pret armijniekiem. Liepājnieki uzvarēja ar 3-1 un līdz ar to ceturto gadu pēc kārtas izcīnīja čempionu titulu. Vai arī viņi paši tā domāja... Proti, turnīra nolikums bija ticis mainīts, un titulam vienāda punktu skaita gadījumā tomēr vajadzēja izšķirties vēl vienā savstarpējā spēlē. Šajā papildus mačā atkal ritēja pēdējās minūtes, rezultāts bija neizšķirts 2-2 un RER vārtu priekšā tika nogāzts \"Sarkanā metalurga\" spēlētājs. Liepājnieki gaidīja tiesneša svilpi un 11 metru soda sitienu, bet tiesnesis pārkāpumu nefiksēja un RER futbolisti nekavējoties raidīja bumbu pāri laukumam un ievadīja to apstulbušo liepājnieku vārtos. Šādā oriģinālā veidā RER kļuva par Latvijas čempionvienību pēdējā gadā, kad Liepājai vēl nebija meistarkomandas. Latvijas čempionu titulu RER sastāvā izcīnīja sekojoši futbolisti: Zigurds Strausmanis, Eduards Beļaņins, Pāvels Boltruks, B.Gordons, Jānis Graviņš, Rolands Grobiņš, Roberts Kerns, Arnolds Lasmanis, Vladimirs Lepešinskis, V.Manžoss, E.Mētra, P.Mileiko, Viktors Muzoļevskis, Valdis Pavlovičs, Jurijs Soloņenko, Vanags, Vitālijs Vorobjovs. 1960.gadā RER gluži tāpat kā \"Sarkanais metalurgs\" ieguva tiesības spēlēt PSRS čempionāta otrajā līgā, tādējādi iegūstot meistarkomandas statusu un pēc idejas RER vajadzēja kļūt par rezervju sagatavotāju \"Daugavas\" meistarkomandai, taču īsti šādu lomu tai pildīt neizdevās. Tikām Latvijas čempionātā spēlēja RER 2.komanda. Lai arī PSRS čempionātā RER formāli startēja no iespaidīgākas pozīcijas nekā liepājnieki (kā nekā tieši RER bija LPSR čempioni), objektīvi viņi bija vājākā no šīm divām komandām. Kamēr Liepājas komandā vairums futbolistu bija pēc Latvijas mērogiem zvaigznes, rīdzinieku rindās vienīgais patiešām plaši zināmais futbolists bija Valdis Pavlovičs. Līdz ar to tas, ka pirmajā gadā profesionāļos rīdzinieki no Liepājas atpalika tikai par pieciem punktiem (un divām vietām), bija diezgan labs sasniegums. Turklāt jāņem vērā, ka šajā turnīrā RER nevarēja cerēt uz labvēlīgāku tiesnešu attieksmi nekā Liepājas komanda. Turklāt savstarpējās spēlēs RER pat nospēlēja labāk nekā viņu Liepājas konkurenti. Ļoti rezultatīva sezona padevās RER uzbrukuma līderim Jurijam Zavarujevam, kas PSRS čempionātā guva 18 vārtus. RER komandu PSRS čempionātā vadīja treneri J.Jeļisejevs un Boriss Reinholds. Nākamais gads RER padevās vēl labāks – 16 komandu konkurencē tā ieņēma septīto vietu, kamēr Liepājas LMR palika pēdējā. Patiesībā pat līdz savas zonas medaļām RER nebija īpaši tālu – tikai četri punkti komandu šķīra no trešās vietas, taču vairākas neveiksmīgas spēles pret turnīra vājākajām komandām (tajā skaitā pret Liepājniekiem) liedza RER tikt vēl augstāk. 1962.gads bija trešais un pēdējais gads, kad RER bija meistarkomandas statuss. Šī sezona kopumā komandai bija izteikti mazāk veiksmīga – 17 komandu konkurencē tika ieņemta 13.vieta un vienīgais daudz maz nopietnais sasniegums šajā gadā bija neizšķirts pretinieka laukumā, ko RER izcīnīja pret turnīra bronzas medaļu ieguvēju Jerevānas \"Nairi\". Tikām Liepājas \"Zvejnieku\" šoreiz pārspēt rīdziniekiem atkal neizdevās. Ar to arī beidzās RER gaitas PSRS čempionātā, jo 1962.gads nebija veiksmīgs arī \"Daugavai\", kura izkrita no augstākās līgas un rezultātā Latvija zaudēja savu trešo meistarkomandu un RER varēja pilnībā koncentrēties spēlēm vietējā republikas čempionātā. Kā šos trīs gadus aizvadīja RER Latvijas čempionāta? 1960.gadā RER tajā ieņēma sesto vietu, nākamajā gadā komanda nekvalificējās LPSR čempionāta finālturnīram, tāpat tā republikas augstākajā līgā nespēlēja 1962.gadā. 1961.gadā RER spēlēja Rīgas kausa finālā, kurā gan piedzīvoja zaudējumu. Līdz augstākā kaluma medaļām LPSR čempionātā RER tā arī vairs netika, un vislabākā sezona bija tieši pirmā pēc meistarkomandas statusa zaudēšanas. Dīvainā kārtā tā sākotnēji sanāca, ka līdz ar \"Daugavas\" prestiža krišanos (vietas augstākajā līgā zaudēšanu) tās dublieru komanda bija drīzāk ieguvēja, un 1963.gadā RER sastāvā LPSR čempionātā uzspēlēja arī tādi vīri kā Georgijs Smirnovs, Gunārs Ulmanis, Reinis Zālītis un citas meistarkomandas slavenības. Protams, ne visās spēlēs RER varēja cerēt uz Latvijas labāko futbolistu palīdzību un līdz ar to komandai pietrūka stabilitātes, kas rezultātā LPSR čempionātā komandai deva tikai trešo vietu. Pēc sezonas nomainījās komandas treneris – Reinholda vietā stājās komandas veterāns Valdis Pavlovičs. Turpmākie vairāki gadi iezīmēja izteiktu un nenovēršamu RER komandas lejupslīdi – nākamajā gadā tā A klasē ieņēma 4.vietu, 1965.gadā komanda bija septītā, bet 1966.gadā – tikai 11., kā rezultātā RER izkrita no A klases. Vienīgais, ar ko RER vēl paspēja atzīmēties 1966.gadā, bija Roberta Skadata debija Latvijas čempionātā komandas rindās. Sekojošos četrus gadus rūpnīcas RER paspārnē futbola komandas nebija vispār – tā nespēlēja pat LPSR čempionāta B klasē, un tikai 1971.gadā līdz ar Ednana Tantibas atnākšanu uz RER komandas trenera statusā, RER atsāka spēlēt Latvijas čempionāta B klasē, kurā jau no pirmās reizes izcīnīja otro vietu. Divus gadus vēlāk RER kļuva par B klases čempionvienību, bet komandas līderis V.Kononovs čempionātā guva veselus 33 vārtus. Līdz ar vietas A klasē atkarošanu savu darbu ar RER bija pabeidzis Ednans Tantiba, un par komandas vadītāju kļuva A.Godess, kura lielākie panākumi trenera darbā bija četrdesmito gadu otrajā pusē, kad viņš trenēja VEF komandu. Godesa vadībā RER Latvijas čempionātā 12 komandu vidū ieņēma 7.vietu. Atšķirībā no Godesa, kas RER bija epizodiska personība, daudz lielāka loma bija komandas nākamajam trenerim – Jānim Skredelim, kura vadībā beidzot sāka strādāt saikne starp \"Daugavu\" kā meistarkomandu un RER kā tās dublieru vienību. Iepriekš faktiski bija tā, ka \"Daugavā\" plaši bija pārstāvēti futbolisti no visdažādākajām PSRS republikām, bet jaunieši no dublieru komandas vēlāk nekādus kalnus negāza un nonāca LPSR čempionāta komandā – \"Lielupē\", \"Torpedo\", \"Jūrniekā\". Taču līdz ar Skredeļa darba sākumu, situācija sāka iet uz labo pusi, un tajos gados, ko viņš nostrādāja ar šo komandu, RER cauri izgāja vairākas astoņdesmito gadu \"Daugavas\" zvaigznes – Aleksandrs Kulakovs, Valērijs Semjonovs, Dainis Deglis, Genādijs Šitiks, Sergejs Vicehovskis. Tāpat komandā spēlēja tādi futbolisti kā Ilmārs Verpakovskis, Jānis Zuntners, Sergejs Činčenko, Leonīds Dvorkins, Andrejs Aizazars, Viktors Doroščenkovs un citi Latvijas čempionātā vēlāk labāk zināmi sportisti. No rezultātu viedokļa nekādus kalnus gāzt Skredeļa vadītais RER nespēja – 1975.gadā, kad notika komandas pārveidošana par īstu un mērķtiecīgu dublieru vienību, RER ieņēma tikai 10.vietu 12 komandu vidū, bet nākamajos gados RER stabili ieņēma 4.-5.vietu. 1978.gads bija pēdējais, kad Latvijas čempionātā piedalījās komanda ar nosaukumu RER, sākot ar 1979.gadu \"Daugavas\" dublieri dēvējās par \"Progresu\", bet faktiski tā bija tā pati vienība, līdz ar to šeit tiks aprakstītas arī \"Progresa\" un no tā izaugušo komandu gaitas. Skredelis ar \"Progresu\" nostrādāja vēl divas sezonas, bet 1981.gadā viņš kopā ar daudziem saviem audzēkņiem pārcēlās uz \"Daugavu\". 1980.gadā \"Progress\" sasniedza savu labāko sasniegumu Latvijas čempionātā, izcīnot tajā sudraba medaļas, un komandas sastāvā par čempionāta medaļniekiem kļuva tādi futbolisti kā Raimonds Laizāns, Aleksandrs Berezins, Genādijs Šitiks, Oļegs Aļeksejenko, Jevgēņijs Miļevskis, Mihails Koņevs, Valērijs Semjonovs, Sergejs Vicehovskis, Viktors Vicehovskis. Pēc Skredeļa paaugstinājuma amatā \"Progress\" savu nosaukumu saglabāja vēl trīs gadus, no kuriem pirmie divi bija diezgan neveiksmīgi, bet 1982.gadā komanda atkal tika pie medaļām, šoreiz – bronzas.  Šādā brīdī, kad \"Progresa\" pozīcijas Latvijas čempionātā bija visnotaļ labas, komanda tika likvidēta (kā tas Latvijas futbolā nekad nav bijis retums).  Un tā beidzās arī RER futbola komandas stāsts.", "link": "https://www.delfi.lv/sports/news/futbols/futbols-pilseta-rer.d?id=27272619"},
{"title": "Māris Rīmenis: Tā vienkārši notiek...", "category": "Sports", "body": "Pēdējās dienās man daudzi vaicājuši – vai tiešām Ernests Gulbis pārtraucis sadarbību ar savu iepriekšējo treneri un kas būs nākamais? Austrietis Karls Heincs Veters tiešām vairs Gulbi netrenē un tas vairs nav noslēpums. Kurš būs nākamais – pagaidām vēl nav zināms, taču treneru maiņa tenisā nav nekas ārkārtējs. Tā vienkārši notiek un notiek visai bieži. Ernests Gulbis jau nedaudz vairāk nekā divus gadus nemainīgi ir pasaules labāko simtniekā. Labāko skaitā ir stabili, taču līdzjutēji vienmēr gaida ko vairāk. Runāt par pirmo desmitnieku pašlaik tomēr ir pāragri - jānostabilizē sava spēle. To lieliski apliecināja arī zaudējums Maiami Markosam Bagdatim ar 2 - 6 un 2 - 6. Ja pašam neiet serve un pretinieks to vien cenšas, kā noturēt bumbu spēlē, pārāk daudz kļūdu. Gulbis reizēm var parādīt žilbinošu spēli un uzvarēt tobrīd labāko desmitniekā esošos tenisistus ( Robredo, Džokovičs, divreiz Bleiks). Kā līdzīgs spēj cīnīties pret pašu Nadalu ( Vimbldona un Madride) , taču gadās arī atslābuma brīži. Līdzīgi kā hokejā, kad fani pasaules čempionātā gaida vienīgi uzvaras, bet kopumā jau neveiksmju ir vairāk. Šobrīd Ernesta spēlē arī tāds neliels atslābums, kas varbūt saistīts ar ilgo prombūtni Amerikā, varbūt ar jauna trenera meklējumiem. Tāpat ar saaukstēšanos pēc Austrālijas.  Par laimi, nekādi būtiskie reitinga punkti netika zaudēti un šajā ziņā tā kārtīgi jāsaspringst tikai uz „  Gulbis pēdējā laikā daudz trenējies kopā ar Igoru Andrejevu, kuram pašam arī tagad nav personiskā trenera. Karla Heinca Vetera periods nu beidzies. Savstarpējo attiecību ķīmija  izsaka daudz un šoreiz labāk būs izmēģināt ko jaunu. Jebkuram klases tenisistam nav viegli izvēlēties treneri un tāpat jebkuram trenerim nav viegli ar pasaules pirmā simtnieka spēlētāju. Tenisisti ir un tiem jābūt egocentriskiem. Būtībā sadarbībā pat svarīgāks ir psiholoģiskais faktors. Ko jaunu tenisā šajā līmenī  iemācīties grūti, bet var attīstīties spēles izpratnē un psiholoģijā. Ja vairs īsti nesader kopā, nav ko mocīties. Karlam Heincam Veteram vairāk gribējās būt kopā ar savu ģimeni (viņam ir divi bērni) , Ernestam gūt lielāku progresu. Kādu laiku noteikti būs jāiztiek bez personīgā trenera, bet arī tas nav nekas jauns. Pat Rodžers Federers ilgāku laiku ir bez trenera un reizēm tenisā noalgo padomdevēju tikai uz kādu īsāku laika periodu. Manuprāt, Ernestam par treneri vajag vai nu izcilu autoritāti, vai nu arī kādu jauno censoni, kurš ir gatavs izlikt darbā sevi par visiem simts procentiem. Pirmajā gadījumā nebūs viegli tādu treneri noalgot un arī pierunāt ( piemēram, Džimijs Konorss , Džons Makenrojs vai Mats Vīlanders), otrajā pastāv zināms risks. Var izdoties un tad izvilkta lielā loze, var nekas nesanākt. Tomēr kopumā nekādas traģēdijas nav un tā tenisā ir ierasta lieta - tenisisti pārtrauc sadarbību ar saviem treneriem. Dažreiz pat vienam izdodas pēcāk sasniegt vairāk, jo pamodies iekšējais spīts. Par laimi, Ernestam Gulbim pēdējā laikā ir izveidojusies ļoti laba sadarbība ar fiziskās sagatavotības speciālistu . Čīlieti, kas pamatā trenē Anu Ivanoviču un lielajos turnīros var palīdzēt arī mūsu tenisistam. Tas esot kas jauns un nebijis, turklāt ļoti augstā līmenī. Nākamais turnīrs Ernestam Gulbim atkal  \"Masters\" sērijas, tikai šoreiz jau Eiropā un uz māla seguma - 12.aprīlī Montekarlo. Paredzu, ka tieši pavasarī Gulbis var nospēlēt ļoti labi - ja ir laba fiziskā sagatavotība, māla laukumos viņam pat vairāk trumpju. Zinu, ka tas ir pretēji daudzu citu uzskatiem, tomēr tā ir. Pērn daudzas no savām labākajām spēlēm Ernests aizvadīja tieši  māla laukumos - Parīzē pret Bleiku, Lapenti  un Lodru, Itālijā  pret Sepi. Tāpat Latvijā noteikti visi cer, ka Gulbis jūlijā spēlēs Deivisa kausa izcīņā pret Bulgāriju. Slodze iznāk pamatīga (ņemot vērā arī studijas Mākslas akadēmijā ) , bet kad gan visu to darīt, ja ne jaunībā? Nupat vēl realizēts interesants reklāmas projekts un to skatītāji visā pasaulē varēšot novērtēt pirms Vimbldonas.", "link": "https://www.delfi.lv/sports/news/analysis/maris-rimenis-ta-vienkarsi-notiek.d?id=23625897"},
{"title": "Foto: Bļugera vārds oficiāli iegravēts uz Stenlija kausa", "category": "Sports", "body": "Latvijas hokejista Teodora Bļugera vārds iegravēts uz Stenlija kausa, liecina Nacionālās hokeja līgas ( NHL ) komandas Vegasas \" Golden Knights \" publicētā fotogrāfija. \"Golden Knights\" finālsērijā ar 4-1 pārspēja Floridas \"Panthers\", izcīnot Stenlija kausu pirmo reizi kluba vēsturē. Latvijas uzbrucējs Stenlija kausa izcīņas finālsērijā nepiedalījās, bet kopumā izslēgšanas spēlēs laukumā devās sešos mačos, kuros tika pie diviem (1+1) punktiem un pozitīva lietderības koeficienta +1. 52 more names have been added 😍  #StanleyCup   pic.twitter.com/QPlIIHTSa8 July 7, 2023 Lai Bļugera vārds tiktu iegravēts uz Stenlija kausa, viņam \"Golden Knights\" rindās bija jāaizvada vismaz puse spēļu pamatturnīrā vai finālsērijā laukumā jādodas vismaz vienā spēlē, taču iegravēšanu varēja izdarīt arī pēc komandas pieprasījuma. Pusmēnesi pēc Stenlija kausa izcīnīšanas Bļugers, kuram pēc sezonas bija neierobežoti brīvā aģenta statuss, nonāca Vankūveras \"Canucks\" paspārnē. Līdz šim vienīgais latvietis kurš virs galvas bija cēlis prestižāko hokeja trofeju bija aizsargs  Sandis Ozoliņš , kurš Stenlija kausā triumfēja 1996.gadā kopā ar Kolorādo \"Avalanche\", finālsērijā pieveicot tieši \"Panthers\".", "link": "https://www.delfi.lv/sports/news/hokejs/foto-blugera-vards-oficiali-iegravets-uz-stenlija-kausa.d?id=55735920"},
{"title": "Dončičs un Slovēnija sarūgtina itāļus Datomes atvadu spēlē", "category": "Sports", "body": "Slovēnijas vīriešu basketbola izlase sestdien Manilā Pasaules kausā izcīnīja septīto vietu. Slovēnija ar 89:85 (15:18, 27:23, 28:19, 19:25) pieveica Itāliju. Kaut gan pirmo grozu ar divpunktu metienu guva slovēņi, savu komandu vadībā izvirzot Maikam Tobijam, vēlāk iniciatīvu pārņēma itāļi, pēc Simones Fontekio tālmetiena, kā arī diviem Akiles Polonāras divpunktu metieniem panākot 12:4 un visu atlikušo ceturtdaļu esot vadībā. Ar Zorana Dragiča trīspunktu gājienu un vēl vienu precīzu divpunktnieku vadībā otrās ceturtdaļas sākumā ar 20:18 izvirzījās Slovēnija, un, turpinoties līdzīgai cīņai ar vadības maiņām, lielāko pārsvaru sasniedza neilgi pirms puslaika beigām, kad Luka Dončičs realizēja trīspunktu metienu (42:38). Otro puslaiku Slovēnija sāka ar septiņiem gūtiem punktiem pēc kārtas, bet pēc Dončiča tālmetiena panāca 11 punktu pārsvaru - 55:44. Divas minūtes un 31 sekundi līdz trešās ceturtdaļas beigām Dončičs ar diviem soda metieniem panāca jau 15 punktu pārsvaru - 65:50. Itāļi trešās un ceturtās ceturtdaļas mijā guva astoņus punktus pēc kārtas, bet pēc Nikolo Melli divpunktnieka pietuvojās rezultātā līdz 70:73, liekot Slovēnijai pieprasīt minūtes pārtraukumu. Vēl vienu pārtraukumu slovēņi pieprasīja, kad pēc Mateo Spanjolo metiena rezultāts kļuva neizšķirts - 76:76. Trīs minūtes un 26 sekundes pirms mača beigām laukumu pameta Luidži Datome, karjeru izlasē beidzošo basketbolistu, skatītāju un pretinieku aplausiem skanot, sveicot visiem Itālijas izlases dalībniekiem. Žiga Dimecs ar divpunktu metienu atjaunoja piecu punktu pārsvaru Slovēnijai - 83:78, bet pēc Marko Spisu sestā precīzā tālmetiena spēlē, viņa divpunktu metiena un Džampaolo Riči grozā ielabotās bumbas ar 85:83 vadībā izvirzījās jau Itālija, liekot pretiniekiem pieprasīt vēl vienu pārtraukumu. Uz to ar tālmetienu no stūra atbildēja Jakobs Čebašeks (86:85), bet pretējā laukuma pusē piezīmi uzbrukumā nopelnīja Fontekio. Pēc Gregora Hravata diviem precīziem soda metieniem Itālijas uzbrukumā kļūdu pieļāva Fontekio. Dragičs kļūdījās pirmajā soda metienā, bet otrajā panāca 89:85 pārsvaru Slovēnijai. Pēc pieprasītā minūtes pārtraukuma Itālija Spisu tālmetiens bija neprecīzs, slovēņiem svinot uzvaru. Plkst.15.30 pēc Latvijas laika cīņā par piekto vietu tiksies Latvija un Lietuva, , bet svētdien finālā tiksies Vācija un Serbija, bet par bronzas medaļām spēlēs ASV un Kanāda. Labāko astoņniekā iekļuvušās izlases par medaļām spēkojas \"SM Mall of Asia\" arēnā Manilas ostas rajonā. Pasaules kausa finālturnīrā tika noskaidrotas septiņas Parīzes olimpisko spēļu turnīra dalībnieces, kā arī vēl 19 valstsvienības, kuras kopā ar piecu reģionu priekškvalifikācijas sacensību uzvarētājām nākamvasar cīnīsies par pēdējām četrām ceļazīmēm uz olimpiskajām spēlēm.", "link": "https://www.delfi.lv/sports/news/pasaules-kauss-basketbola-2023/zinas/doncics-un-slovenija-sarugtina-italus-datomes-atvadu-spele.d?id=55930502"},
{"title": "Lietuvas izlases basketbolists Jokubaitis: latvieši vēlējās vairāk, viņi bija ātrāki un stiprāki", "category": "Sports", "body": "Latvijas basketbola izlase  vēlējusies vairāk uzvarēt cīņu par piekto vietu Pasaules kausā nekā Lietuva, turklāt laukumā bija ātrāka un stiprāka, pēc neveiksmes atzina lietuviešu spēlētājs Roks Jokubaitis. Cīņā par Pasaules kausa piekto vietu  Latvijas izlase ar 98:63 sagrāva Lietuvas valstsvienību , debiju šajā turnīrā noslēdzot spoži. Pēc cīņas preses konferencē Lietuvas izlases galvenais treneris Kazis Maksvītis atzina, ka viņa vadītajai komandai trūcis enerģijas un motivācijas. Tieši tas esot maksājis šo maču. \"Mēs pilnībā zaudējām spēli. Šodien esam bēdīgi, jo mēs zaudējām pēdējo maču,\" sacīja treneris. \"Mums vajag nedaudz laika. Ar Latviju spēlējām pirms turnīra, uzvarējām ar lielu pārsvaru. Varbūt tas mūs pārlieku relaksēja. Vērtēt visu turnīru šobrīd ir par agru.\" Viens no Lietuvas izlases vadošajiem spēlētājiem Jokubaitis pret Latviju iemeta 16 punktus, taču izcēlās arī ar sliktāko +/- rādītāju (-34). \"Vēlos apsveikt Latviju ar piekto vietu. Tas viņiem ir liels sasniegums. Par maču neko nevaru pateikt, spēlējām slikti jau no paša sākuma. Viņi vēlējās vairāk, viņi bija ātrāki un stiprāki,\" atzina basketbolists. \"Mums bija iespēja būt piektajiem. Mums nav medaļas un piektās vietas, tas ir bēdīgi. Nav patīkami šādi noslēgt turnīru. Neraugoties uz visu, esmu lepns par puišiem.\"", "link": "https://www.delfi.lv/sports/news/pasaules-kauss-basketbola-2023/zinas/lietuvas-izlases-basketbolists-jokubaitis-latviesi-velejas-vairak-vini-bija-atraki-un-stipraki.d?id=55930928"},
{"title": "Lebrons Džeimss ar domu par Parīzes olimpiskajām spēlēm gatavojas ASV izlasē sapulcināt NBA zvaigznes", "category": "Sports", "body": "Lebrons Džeimss  vēlas piedalīties 2024.gada Parīzes olimpisko spēļu turnīrā, ASV izlasē pulcējot arī citas Nacionālās basketbola asociācijas ( NBA ) zvaigznes, vēsta \"The Athletic\". Džeimss runājis ar Stefenu Kariju, Kevinu Durantu, Entoniju Deivisu, Džeisonu Teitamu un Dreimondu Grīnu, kuri arī pauduši vēlmi piedalīties olimpiskajās spēlēs, tāpat kā Devins Bukers, Damjans Lilards, De'Ārons Fokss un Kairijs Ērvings. Džeimss iniciatīvu izrādījis jau pirms Pasaules kausa izcīņas, kurā šogad ASV izlases palika bez godalgām, meistarsacīkstes noslēdzot ceturtajā pozīcijā. 38 gadus vecajam Džeimsam, kurš valstsvienībā nav spēlējis kopš 2012.gada, un 34 gadus vecajam Durantam olimpisko spēļu turnīrs būtu arī kā atvadas no ASV izlases. ASV izlase par olimpisko spēļu čempioni kļuvusi 16 reizes, tajā skaitā pēdējās četras Olimpiādes. Divus no šiem tituliem tā izcīnījusi ar Džeimsu sastāvā. Nupat Manilā noslēdzās Pasaules kauss, kurā ASV ar stipru viduvēju sastāvu palika tikai ceturtajā vietā.", "link": "https://www.delfi.lv/sports/news/basketbols/lebrons-dzeimss-ar-domu-par-parizes-olimpiskajam-spelem-gatavojas-asv-izlase-sapulcinat-nba-zvaigznes.d?id=55935170"},
{"title": "Turnīra laikā bija daudz pozitīvu emociju, uzsver Pasečņiks", "category": "Sports", "body": "Pasaules kausa finālturnīra laikā  Latvijas basketbola izlasei  bija daudz pozitīvu emociju, pēc uzvaras mačā par piekto vietu sarunā ar aģentūru LETA teica valstsvienības centra spēlētājs  Anžejs Pasečņiks . Jau ziņots, ka  Latvijas vīriešu basketbola izlase  sestdien Manilā Pasaules kausa mačā par piekto vietu ar rezultātu 98:63 uzvarēja Lietuvu. \"Turnīra laikā bija daudz pozitīvu emociju un šodien pielikām punktu. Šobrīd emocijas vairs nav tik lielas, taču jānosvin un jābrauc mājās, jāpasakās līdzjutējiem un jādodas pie ģimenēm,\" teica Pasečņiks. Latvijas basketbolisti uzvarēja visās četrās ceturtdaļās un otrajā puslaikā bija pārāki ar 49:25. \"Jebko, ko izmetām, tas gāja iekšā, bet viņi nevarēja iemest, tāpēc arī tāds ir rezultāts,\" Latvijas izlases pārliecinošo sniegumu komentēja Pasečņiks. Samērā veiksmīgi izdevās ierobežot arī Lietuvas izlases līderi centra spēlētāju Jonu Valančūnu. \"Domāju, ka bija grūti savākties, jo visi gribēja spēlēt par medaļām. Spēlē par piekto vietu jārod spēcīga motivācija. Iespējams, pietrūka tās vai arī, pateicoties mūsu spēlei, viņiem nolaidās rokas,\" par Valančūna un lietuviešu sniegumu teica Pasečņiks. Svētdien finālā tiksies Vācija un Serbija, bet par bronzas medaļām spēlēs ASV un Kanāda. Latvijas basketbola izlases lielākie dzinēji Pasaules kausa pēdējā mačā bija valstsvienības jaunākie spēlētāji  Artūrs Žagars  un  Artūrs Kurucs , sarunā ar aģentūru LETA atzina uzbrucējs  Andrejs Gražulis . Jau ziņots, ka Latvijas vīriešu basketbola izlase sestdien Manilā Pasaules kausa mačā par piekto vietu ar rezultātu 98:63 uzvarēja Lietuvu. \"Uzbrukums aizgāja ļoti labi un arī mēs aizskrējām. Iespējams, viņiem čempionāta laikā sakrājies nogurums, jo mēs izskatījāmies svaigāki. Arī metienus izpildījām ar ievērojami labāku realizāciju,\" stāstīja Gražulis. Latvijas basketbolists atteicās minēt, kāpēc pretiniekiem mačs nebija tika izdevies, un vēlreiz atzīmēja pašu latviešu sniegumu. \"Gribējām pozitīvi noslēgt. Tas tomēr ir svarīgi - neaizbraukt mājās ar zaudējumu -, jo jau Taivānā viņiem pamatīgi zaudējām,\" teica Gražulis. Žagars šajā mačā atdeva 17 rezultatīvas piespēles, kas ir jauns pasaules čempionātu rekords, kamēr rezultatīvākais ar 20 punktiem bija Kurucs, kurš iemeta sešus tālmetienus. \"Abi mazie Artūri - malači. Viens dalīja piespēles [Žagars], otrs \"gāza\" iekšā [Kurucs],\" abus 2000.gadā dzimušos komandas biedrus lielīja Gražulis. Svētdien finālā tiksies Vācija un Serbija, bet par bronzas medaļām spēlēs ASV un Kanāda.", "link": "https://www.delfi.lv/sports/news/pasaules-kauss-basketbola-2023/zinas/turnira-laika-bija-daudz-pozitivu-emociju-uzsver-pasecniks.d?id=55930976"},
{"title": "Bļugers augustā plāno uz Rīgu atvest Stenlija kausu, cer ātri iejusties 'Canucks' sastāvā", "category": "Sports", "body": "Teodors Bļugers Golden Knights Canucks Jau vēstīts, ka Bļugers bija daļa no \"Golden Knights\" komandas, kas finālsērijā ar 4-1 pārspēja Floridas \"Panthers\". Lasvegas komandai tas bija pirmais izcīnītais Stenlija kauss kluba vēsturē. Latvijas uzbrucējs Stenlija kausa izcīņas finālsērijā nepiedalījās, bet kopumā izslēgšanas spēlēs laukumā devās sešos mačos, kuros tika pie diviem (1+1) punktiem un pozitīva lietderības koeficienta +1. Lai Bļugera vārds tiktu iegravēts uz Stenlija kausa, viņam \"Golden Knights\" rindās bija jāaizvada vismaz puse spēļu pamatturnīrā vai finālsērijā laukumā jādodas vismaz vienā mačā, taču iegravēšanu varēja izdarīt arī pēc komandas pieprasījuma. \"Golden Knights\" pieprasīja, lai latvieša vārds ir iegravēts uz Stenlija kausa. 11. augustā Bļugers plāno Stenlija kausu atvest uz Rīgu. Vispirms viņš to aizvedīs uz vecāku mājām, lai to parādītu ģimenei un draugiem, bet pēc tam prestižā trofeja būšot apskatāma vairākās vietās Rīgā, lai cilvēki varētu to redzēt tuvplānā un nofotografēties. Latvijas Hokeja federācija (LHF) otrdien sniegs precīzāku informāciju par šo pasākumu. Bļugeram Stenlija kausa izcīnīšana bija neaizmirstama pieredze, lai arī viņš ar komandu kopā bija tikai īsu brīdi. Viņš ātri iejutās komandas kultūrā. \"Pacelt kausu bija ļoti forša pieredze. Visjautrākais bija laiks kopā ar komandas biedriem. Mums kopā ar otrajā pusītēm bija ceļojums uz Montanu. Šīs atmiņas izceļas visvairāk,\" teica hokejists,\" stāstīja Bļugers. \"Man šķiet, ka vienīgais no Latvijas kausu izcīnījis Sandis Ozoliņš. Cik saprotu, toreiz kausu uz Latviju neatveda. Šī kļūtu par pirmo reizi, kad tā notiek. Manuprāt, ir svarīgi kausu parādīt vietējai sabiedrībai.\"", "link": "https://www.delfi.lv/sports/news/hokejs/blugers-augusta-plano-uz-rigu-atvest-stenlija-kausu-cer-atri-iejusties-canucks-sastava.d?id=55802952"},
{"title": "Anatolijs Kreipāns: Jauns hokeja pavasaris", "category": "Sports", "body": "Viss notiek it kā tāpat, kā iepriekšējos gados. Hokeja izlases kandidātu skaits treniņos kļūst arvien lielāks, jo tuvāk nāk pārbaudes spēles, jo mazāk paliek to, kurus vēl gaidām un skaidrāks kļūst sastāvs. Un tomēr – šis ir jauns hokeja pavasaris ne jau tāpēc, ka ir kārtējais. Šķiet, ka pirmo reizi Latvijas hokeja izlases treneru acu priekšā bija tik daudz hokejistu un kuru gatavību spēlēšanai izlasē nav nekur jābrauc skatīties. Skaidrs, ka arī tagad izlases treniņos piedalās un vismaz pirmajās pārbaudes spēles piedalīsies spēlētāji, kuri diezin vai brauks uz pasaules čempionātu Šveicē un kuri arī paši to diezgan labi apzinās. Tā ir normāla parādība, tā ir bijis iepriekš un tā būs turpmāk. Viņiem ir dota iespēja trenēties ar izlasi, ir dota iespēja piedalīties pārbaudes spēlēs un kāds varbūt arī trenerus pārsteigs, taču starp potenciālajiem „nebraucējiem\" tomēr gandrīz visi ir vēl gados ļoti jauni puiši un viņiem jau pati iespēja trenēties izlases sastāvā un piedalīšanās pārbaudes spēlēs ir gan pagodinoši, gan zināmā mērā viņu talanta novērtējums un nākotnes iespēju atzīšana. Patiesībā, pašreiz izlases galvenajam trenerim Oļegam Znarokam un viņam palīgiem ir tikai uz vienas rokas pirkstiem saskaitāmi nezināmie - aizsargi no AHL Oskars Bārtulis un Artūrs Kulda, „austrietis\" Oskars Cibuļskis, uzbrucējs Kaspars Daugaviņš un arī Raitis Ivanāns. Varbūt vēl kāds. Kaut gan uz Ivanānu attiecas ne tik daudz viņa izmantošana vispār, cik - lietderīga izmantošana. Pagājušajā pasaules čempionātā Halifaksā ne Raitis pats (un tāpēc nereti jutās apjucis un nedaudz lieks), ne viņa partneri, ne treneri tā arī netika skaidrībā par viņa lietderīgu izmantošanu, jo gluži vienkārši nebija laika ar to tikt skaidrība un lielā mērā sabiedrības spiediens bija tas, kas gandrīz vai lika paņemt Ivanānu sastāvā uz pasaules čempionātu. Šoreiz būs savādāk, šoreiz treneriem vispirms pašiem vajadzētu tikt skaidrība, kā izmantot Ivanānu un vai tas ir vajadzīgs izlasei, zinot Raita diezgan specifisko un nebūt ne plašo darbības loku (kas gan nebūt nenozīmē zemu lietderību). Pirmo reizi liela daļa izlases spēlētāju jeb tās kandidātu (16 no 42 kandidātu plašā saraksta) visu sezonu aizvadīja tik augstā līmenī kā KHL un gandrīz visi (izņemot aizsargu Aleksandru Jerofejevu) vienā komandā. Tas noteikti ir liels pluss, taču nevajadzētu steigties pirmo sezonu KHL uzskatīt kā gandrīz vai gatavu recepti visiem dzīves gadījumiem (lasi: uzvarām pret jebkuru pretinieku). Tas, ka spēlēšana jaunajā līgā dos papildus pārliecību mačos ar objektīvi spēcīgākiem pretiniekiem (apakšgrupā - ASV un Zviedrija) un veselīgu pārliecību mačos ar spēkos līdzīgām un varbūt nedaudz vājākām vai atsevišķos komponentos stiprākām komandām (apakšgrupā - Austrija, nākamajā čempionāta posmā - visticamāk, ka Vācija un Šveice), ir skaidrs, taču tā nav garantija, ka mēs tagad „uz vienas\" slidas apspēlēsim, piemēram, Austriju un tai līdzvērtīgas komandas. Tie īstie KHL augļi būs pēc vēl vismaz pāris sezonām, tagad jābūt tikai pirmajiem auglīšiem. ASV un Zviedrijas izlases tik un tā objektīvi ir spēcīgākas par Latvijas izlasi un tādas arī objektīvu iemeslu dēļ būs, taču cita lieta, ka pasaules čempionātam Šveicē ir jākļūst par daudz mazāk izteiktu „vienas spēles turnīru\" - proti, kad komanda brauc uz turnīru tikai ar mērķi uzvarēt vienīgo sev līdzvērtīgo pretinieku apakšgrupā, nodrošināt palikšanu Elites grupā, bet tad jau, kā sanāks, tā būs labi. KHL iegūtais šajā ziņā nāks par labu, bet - un to pirmām kārtām jāsaprot pašiem spēlētājiem - vispirms pašiem un tieši konkrētā laikā būs jābūt gataviem likt uz ledus gan KHL iegūtai, gan meistarība, gan pašatdeve. Pirmo reizi tamlīdzīgā situācijā nokļuvuši arī izlases treneri. Nesen beidzies viens liels un labs turnīrs, jādod spēlētājiem atvilkt elpu un vienkārši nedaudz atpūsties no hokeja emocionāli, bet tad... Skaidrs, ka tāda pati gatavošanās, kāda bija iepriekšējos gados, šoreiz neder, tā ka arī no tā, kādu un kā to saplānos un kā to realizēs treneri, lielā mērā atkarīga visas komandas gatavība. Šoreiz mazāk nekā agrāk izlasē ir un būs hokejistu, kuriem sezona bijusi atšķirīga ne tikai tās spēļu līmeņa, bet arī kalendāra ziņā. Tā ka - patiešām jauns hokeja pavasaris ir klāt un jau nedaudz vairāk nekā pēc mēneša manīsim, ko tas mums būs atnesis. Jau piektdien un sestdien pirmās pārbaudes spēles ar Vāciju, jau pēc tām būs pirmie vērtējumi un pirmās atziņas, kaut gan Znarokam gan jau arī šoreiz izlases sastāvs vismaz par 70 procentiem ir zināms. Taču atlikušie 30 procenti nebūs mazāk svarīgi un tos jaunajā hokeja pavasarī jāizvēlas nekļūdīgi. Maz ticams, ka Znaroks un Co izjauks Rīgas „Dinamo\" rindās iespēlētos virknējumus (kaut arī tie būtu, piemēram, divi vienas maiņas uzbrucēji, kas visu sezonu aizvadījuši kopā), maz ticams, ka treneriem ir šaubas par tādiem vīriem kā Reķis, Vasiļjevs, Karsums, Sprukts un Skrastiņš, par kura nespēlēšanu izlasē, starp citu, izlases aprindās vairs neviens nemaz nerunā. Pārējo, kam sava vieta izlasē jāpierāda un jāpierāda, nemaz nav tik daudz. Arī jauns hokeja pavasaris.", "link": "https://www.delfi.lv/sports/news/analysis/anatolijs-kreipans-jauns-hokeja-pavasaris.d?id=23757857"},
{"title": "Balcers atstāj Ziemeļameriku un nākamo sezonu pavadīs Šveicē", "category": "Sports", "body": "Latvijas hokeja izlases  uzbrucējs  Rūdolfs Balcers  parakstījis līgumu ar Šveices augstākās līgas klubu Cīrihes \"Lions\", otrdien paziņojusi komanda. Līgums noslēgts uz vienu sezonu. Grüezi, Rudolfs! 🔵⚪️🔴 Die Details zur Verpflichtung des lettischen Nationalspielers: 👉  https://t.co/69vte61vHl @rudolfsbalcers  | 🦁  pic.twitter.com/rRibzAZqnz July 4, 2023 Balcers pagājušajā sezonā aizvadīja kopumā 17 spēles Nacionālajā hokeja līgā ( NHL ), pārstāvot Floridas \" Panthers \" un Tampabejas \" Lightning \". Šo maču laikā hokejists sakrāja piecus (3+2) rezultativitātes punktus. Tiesa, sezonas laikā viņš iedzīvojās savainojumā un sezonas otro daļu pavadīja Amerikas Hokeja līgā (AHL). Savukārt pēc sezonas Balceram no \"Lightning\" puses netika piedāvāts jaunas līgums, un latvietis kļuva par brīvo aģentu. Pasaules spēcīgākajā līgā viņš pārstāvējis arī Otavas \" Senators \", Sanhosē \" Sharks \" un Floridas \"Panthers\" komandas. Kopumā uzbrucējs NHL nospēlējis 170 mačus un iekrājis 62 (28+34) punktus. Iepriekš Balcers publiski nebija slēpis, ka par savu iespēju nostiprināties NHL cīnīsies līdz pēdējam. Kopā ar valstsvienību Balcers šajā pavasarī sensacionāli pasaules čempionātā izcīnīja bronzas medaļas. Desmit mačos viņš iekrāja deviņus (2+7) rezultativitātes punktus. Cīrihē Balcers atkal satiksies ar treneri Marku Kroufordu, jo latvietis savulaik viņa vadībā spēlēja \"Sentaros\" klubā. \"Rūdilfam ir ļoti spēcīgas spēles veidotāja īpašības,\" norādīja \"Lions\" sporta direktors Svens Lēvenbergers. \"Viņš var spēlēt gan vairākumā, gan mazākumā, turklāt palīdz fakts, ka Kroufords zina šo spēlētāju.\"", "link": "https://www.delfi.lv/sports/news/hokejs/balcers-atstaj-ziemelameriku-un-nakamo-sezonu-pavadis-sveice.d?id=55723152"},
{"title": "Latvijas hokejisti pasaules čempionātā spēlēs Ostravā, mainās arī apakšgrupas sastāvs", "category": "Sports", "body": "Latvijas hokeja izlase  nākamā gada pasaules čempionātā spēlēs Ostravā B apakšgrupā un atkal tiksies ar Zviedriju un ASV, kuras apspēlēja ceļā uz šī gada bronzas godalgām. Maijā izziņotais provizoriskais kalendārs paredzēja, ka Ostravas grupā būs arī Kanādas izlase, tomēr  IIHF  šodien apstiprināja grupu sastāvus un kanādiešus B grupā nomainījuši amerikāņi. Turnīra rīkotāja Čehija izmantoja savas iespējas un veica maiņu, lai Kanādas izlase spēlētu Prāgā nevis Ostravā. Latvijas vīriešu hokeja izlase maija izskaņā pasaules čempionāta mačā par bronzas medaļām ar 4:3 papildlaikā pārspēja ASV. Latvijai tā ir pirmā godalga pasaules meistarsacīkstēs. Veiksmīgais sniegums Latvijai rangā ļāvis pakāpties uz 10.vietu un tā spēlēs vienā apakšgrupā ar ASV (4.), Vāciju (5.), Zviedriju (6.), Slovākiju (9.), Franciju (13.), Kazahstānu (15.) un Poliju (22.). Savukārt A grupā Prāgā iekļautas Kanāda (1.), Somija (2.), Šveice (7.), Čehija (8.), Dānija (11.), Norvēģija (12.), Austrija (15.) un Lielbritānija (20.). 2024.gada čempionāts Prāgā un Ostravā norisināsies no 10. līdz 26.maijam.", "link": "https://www.delfi.lv/sports/news/hokejs/latvijas-hokejisti-pasaules-cempionata-speles-ostrava-mainas-ari-apaksgrupas-sastavs.d?id=55702688"},
{"title": "'Rīgas Sprintā' peldēšanā startēs arī Eiropas čempionāta medaļniece", "category": "Sports", "body": "Šonedēļ, 4. un 5. novembrī, Daugavas Sporta nama peldbaseinā norisināsies FINA apstiprinātas pasaules čempionāta kvalifikācijas sacensības \"10.starptautiskais sprinta festivāls \"Rīgas Sprints\"\", kurā pulcēsies ne vien pašmāju labākie sportisti, bet arī šī gada Eiropas čempionāta bronzas medaļas ieguvēja no Lietuvas Kotrina Teterevkova (Kotryna Teterevkova), kā arī viesi no Igaunijas, Francijas un Libānas. Nenoliedzami titulētākā un zināmākā šī gada sacensību dalībniece ir lietuviete Kotrina Teterevkova, kura šogad Romā aizvadītajā Eiropas čempionātā izcīnīja bronzas godalgu 200m brasā. Tieši šajā distancē sportiste ir labojusi arī Lietuvas zvaigznei Rūtai Meilutītei piederošos rekordus gan īsajā, gan garajā baseinā. Lietuviete Rīgā uz starta blokiem kāps visās brasa distancēs, kā arī 200m kompleksā. Tāpat starp ārvalstu viesiem jāizceļ Eiropas čempionāta finālists Daniels Zaitsevs, kas startēs visās tauriņstila distancēs, kā arī 50m brīvajā stilā. No pašmāju sportistiem šajās sacensībās savu dalību ir apstiprinājuši teju visi mūsu vadošie atlēti, tai skaitā šī gada pasaules čempionātam 25m peldbaseinā kvalificējušies Ģirts Feldbergs, Daniils Bobrovs, Kristaps Miķelsons un Arina Baikova. Rīgā redzēsim arī perspektīvo junioru Aronu Todu Baltaiti, kas ieradies no ASV, kā arī joprojām elites līmenī startējošo Andreju Dūdu. No Latvijas sportistiem sprintā nestartēs vienīgi  Ieva Maļuka , kura šobrīd studē un trenējas ASV. Šī iemesla dēļ Ieva arī neplāno piedalīties šī gada decembrī Melburnā notiekošajā pasaules čempionātā. Par godu sacensību desmitajai sezonai, šoreiz ir ieplānots arī neierasts peldējums – sacensību pirmās dienas noslēgumā notiks Latvijas rekorda labojuma mēģinājums 4x50m brīvā stila stafetē, kurā startēs šīs sezonas ātrākie un mūsu valsts peldētāji konkrētajā distancē – Toms Veinbergs (22.94), Kārlis Ādamsons (22.79), Ģirts Feldbergs (22.67) un Adrejs Dūda (22.23). Tiek paredzēts, ka konkurenci šajā peldējumā mūsu sportistiem sastādīs Igaunijas apvienotā komanda.", "link": "https://www.delfi.lv/sports/news/other_kinds/other/rigas-sprinta-peldesana-startes-ari-eiropas-cempionata-medalniece.d?id=54899468"},
{"title": "Bokss bez sirdsapziņas: IBA pilnībā atjauno Krieviju un Baltkrieviju starptautiskā apritē", "category": "Sports", "body": "Starptautiskā Boksa asociācija (IBA) atcēlusi Krievijas un Baltkrievijas sportistu atstādināšanu no sacensībām, informē IBA. Lēmumu pieņēmusi IBA valde, kuras sastāvā bez organizācijas prezidenta Umara Kremļova no Krievijas ir arī pārstāvji no Ukrainas, Kamerūnas, Puertoriko, Taizemes, Grieķijas, Franču Polinēzijas, Marokas, Kataras, Spānijas, Svatini, Šrilankas, Austrālijas, ASV, Ungārijas un Ķīnas, kā arī sportisti no Indijas un Brazīlijas. Krievijas un Baltkrievijas bokseri varēs cīnīties zem saviem karogiem un šo valstu himnas tiks atskaņotas, ja viņi uzvarēs sacensībās. Tāpat sacensībās būs ļauts piedalīties tiesnešiem no Krievijas un Baltkrievijas. Kremļovs aizpagājušajā nedēļā saglabāja IBA prezidenta amatu, jo organizācijas ārkārtas kongresā tika lemts nerīkot jaunas prezidenta vēlēšanas. Pret jaunu vēlēšanu rīkošanu bija 106 delegāti, par 36, bet atturējās četri. Balsojumā nevarēja piedalīties Ukrainas Boksa federācija, jo divas dienas pirms balsojuma tā tika atstādināta par valdības iejaukšanos federācijas lēmumos. Federācijas atstādināšana nav attiecināta uz Ukrainas bokseriem, kuri drīkst piedalīties starptautiskās sacensībās. Kremļova atstāšana amatā radījusi bažas par boksa nākotni olimpisko spēļu programmā. Jau 2019.gadā Starptautiskā Olimpiskā komiteja (SOK) diskvalificēja IBA (toreiz - AIBA) par sliktu pārvaldību un neatbilstošu finanšu kontroli. Tokijas olimpisko spēļu boksa turnīra rīkošanu uzņēmās SOK, kas plāno organizēt arī 2024.gada Olimpiādes sacensības. Boksa pagaidām nav 2028.gada olimpisko spēļu programmā. IBA biedre ir arī Latvijas Boksa federācija (LBF).", "link": "https://www.delfi.lv/sports/news/other_kinds/other/bokss-bez-sirdsapzinas-iba-pilniba-atjauno-krieviju-un-baltkrieviju-starptautiska-aprite.d?id=54812790"},
{"title": "ASV golfere Korda izcīna olimpisko zeltu", "category": "Sports", "body": "Pasaules ranga līdere golfā Nellija Korda no ASV sestdien uzvarēja Tokijas olimpisko spēļu sacensībās. Korda sacensības beidza ar 17 sitieniem zem \"par\" normas, sacensībās izdarīdama 267 sitienus. Pēc četrām kārtām pa 268 sitieniem bija japānietei Monei Inami un jaunzēlandietei Lidijai Ko. Papildus izspēlē Inami pārspēja Ko un nodrošināja sev sudrabu. Uzvarētājas māsa Džesika Korda ieņēma 15.vietu. 23 gadus vecā Korda šogad uzvarēja arī Profesionālās golfa asociācijas (PGA) \"Championship\" sacensībās, kas ir viens no pieciem šīs sezonas augstākā līmeņa turnīriem. Vīriešiem par olimpisko čempionu golfā kļuva Kordas tautietis Senders Šofels.", "link": "https://www.delfi.lv/sports/news/vasaras-olimpiskas-speles/zinas/asv-golfere-korda-izcina-olimpisko-zeltu.d?id=53467101"},
{"title": "Šorttrekists Bērziņš izcīna bronzu Pasaules kausa sacensībās 1500 metru distancē", "category": "Sports", "body": "Latvijas šorttrekists  Reinis Bērziņš  (attēlā pa labi) sestdien Soltleiksitijā izcīnīja bronzas medaļu Pasaules kausa otrā posma 1500 metru distancē, tikdams pie pirmās godalgas karjerā. Bērziņš piektdien sasniedza 1500 metru distances pusfinālu. Nākamo sacensību fāzi latvietis aizvadīja sestdien, kad pusfinālā turējās grupas priekšgalā un sīvā cīņā nosargāja pirmo vietu, ar finišu divās minūtēs un 13,300 sekundēs iekļūstot A finālā. Arī finālā, kurā piedalījās septiņi sportisti, 21 gadu vecais Bērziņš pirmajos apļos iekārtojās grupas priekšgalā un ilgstoši bija stabili trešais. Pēdējos apļos no visiem projām aizslidoja nīderlandietis Jenss van Tvouts, kuram sekoja Bērziņš. Finišā gan otro vietu latvietis nenosargāja, par nieka 0,015 sekundēm zaudējot Dienvidkorejas šorttrekistam Dživonam Parkam. Uzvarēja van Tvouts, finišēdams divās minūtēs un 11,909 sekundēs jeb 0,31 sekundi priekšā Bērziņam. Tikmēr Roberts Krūzbergs iepriekš sasniedza 500 metru pirmās distances ceturtdaļfinālu, kurā sestdien savā slidojumā bija stabili otrais, iekļūdams pusfinālā. Tajā latvietis finišēja trešais un no vietas A finālā viņu šķīra 0,072 sekundes, tādējādi šīs distances sacensības viņš noslēdza B finālā. Cīņā par sesto vietu Krūzbergs no pieciem šorttrekistiem bija pēdējais, tādējādi kopējā ieskaitē ieņēma desmito pozīciju. Vēl 1000 metros Krūzbergs priekšsacīkstēs palika bez rezultāta, kamēr Bērziņš 500 metru otrajā distancē svētdien piedalīsies gandarījuma sacensībās, kurās pusfināla sasniegšanai būs nepieciešams pārvarēt divas kārtas. Pagājušajā nedēļas nogalē Krūzbergs Pasaules kausa pirmajā posmā triumfēja 1000 metros un sagādāja Latvijai pirmo zelta godalgu šajā līmenī. Bērziņš, startējot 1000 metru otrajā distancē, izcīnīja ceturto vietu. Šajā sezonā Pasaules kausā iecerēti vēl četri posmi: 9.-11. un 16.-18.decembrī Alamti, Kazahstānā, 3.-5.februārī Drēzdenē, Vācijā, un 10.-12.februārī Drodrehtā, Nīderlandē.", "link": "https://www.delfi.lv/sports/news/winter_sports/others/sorttrekists-berzins-izcina-bronzu-pasaules-kausa-sacensibas-1500-metru-distance.d?id=54913142"},
{"title": "Vudss pēc smagās autoavārijas cer atgriezties golfā", "category": "Sports", "body": "Pasaules golfa leģenda  Taigers Vudss  pēc pilnīgas atgūšanās no autoavārijā gūtās traumas vēlas uz atsevišķiem turnīriem atgriezties profesionālajā golfā. Vudss šī gada februārī cieta autoavārijā, kurā guva nopietnu kājas lūzumu, un, kā pats golferis norādīja, pastāvēja iespēja, ka kāju nāksies amputēt. 45 gadus vecais golferis ir pieņēmis, ka nevarēs atgriezties profesionālajā sportā kā iepriekš, taču cer vēl spēlēt golfu atsevišķos turnīros. \"Domāju, ka tas ir reālistiski – piedalīties Profesionālo golferu asociācijas (PGA) tūres sacensībās,\" teica Vudss. \"Izvēlēties un spēlēt pāris sacensībās gadā. Tā diemžēl ir realitāte, bet slimnīcā bija brīdis, kad es domāju, ka no tās iziešu ar vienu kāju.\" \"Man nevajag sacensties ar labākajiem sportistiem pasaulē, lai izbaudītu dzīvi,\" minēja golferis. \"Es joprojām varu piedalīties golfa spēlē, ja manai kājai viss būs kārtībā. Nedomāju, ka atkal varēšu nokļūt līdz pašai augšai.\" Vudss iepriekš bija spiests piedzīvot vairākas muguras operācijas, taču 2019. gadā spēja atgriezties, lai izcīnītu \"Masters\" sacensībās uzvaru. Autoavāriju izraisīja ātruma pārsniegšana, kā rezultātā Vudss nevarēja automašīnu savaldīt un ietriecās kokā, pamatīgi bojājot automašīnas priekšējo daļu.", "link": "https://www.delfi.lv/sports/news/other_kinds/other/vudss-pec-smagas-autoavarijas-cer-atgriezties-golfa.d?id=53823459"},
{"title": "Šorttrekists Bērziņš veiksmīgo PK posmu noslēdz ar septīto vietu", "category": "Sports", "body": "Latvijas šorttrekists  Reinis Bērziņš  svētdien Soltleiksitijā, ASV, izcīnīja septīto vietu Pasaules kausa otrā posma otrajā 500 metru distancē. Sestdien Bērziņš  izcīnīja bronzu 1500 metros  un tika pie savas pirmās godalgas Pasaules kausā, kamēr  Roberts Krūzbergs  bija desmitais pirmajā 500 metru distancē. 500 metru otrajā distancē Bērziņš piektdien uzreiz neiekļuva ceturtdaļfinālā, taču svētdien viņš veiksmīgi pārvarēja abas gandarījuma sacensības kārtas. Vispirms pirmajā kārtā viņš bija pārliecinoši pirmais visa slidojuma garumā, kas viņam izdevās arī otrajā kārtā, finišējot 40,616 sekundēs un ieņemot pirmo vietu savā slidojumā, kas ļāva sasniegt ceturtdaļfinālu. Savukārt ceturtdaļfinālā Bērziņš sākumā ierindojās ceturtajā pozīcijā, taču pēc tam pakāpās uz otro vietu, tajā pašā pozīcijā arī finišējot pēc 40,981 sekundes un nodrošinot vietu pusfinālā. Tajā Bērziņš sākumā bija beigu galā un aizcīnījās līdz trešajai vietai, no otrās pozīcijas jeb vietas A finālā atpaliekot 0,173 sekundes. B finālā, cīnoties par sesto vietu, Bērziņš finišēja otrais 40,613 sekundēs, 0,085 sekundes zaudējot komandas biedram, Polijas izlases šorttrekistam Djanem Seljēram. 100 metros Krūzbergs piektdien piedzīvoja kritienu, kas nozīmēja, ka viņš varēs sacensties gandarījuma sacensībās. Pirmajā kārtā Latvijas šorttrekists savā slidojumā finišēja minūtē un 26,309 sekundēs, apsteidzot tuvāko sekotāju par vairāk nekā sekundi. Otrajā kārtā viņš distances vidusdaļā atkāpās uz ceturto vietu, taču pēdējos divos apļos spēja izraut uzvaru un nodrošināt vietu ceturtdaļfinālā. Cīņā par pusfinālu latvietis savā slidojumā bija pēdējais un nepārvarēja ceturtdaļfināla barjeru. Noslēgumā Krūzbergs tika klasificēts 18.pozīcijā. Katrā distancē startēja vairāk nekā 40 sportisti. Pasaules kausa kopvērtējumā pēc diviem posmiem latvieši ir pirmā desmitnieka beigās. Krūzbergs iekrājis 172 punktus, bet Bērziņam ir par diviem punktiem mazāk. Aizpagājušajā nedēļas nogalē Krūzbergs Pasaules kausa pirmajā posmā triumfēja 1000 metros un sagādāja Latvijai pirmo zelta godalgu šajā līmenī. Bērziņš, startējot 1000 metru otrajā distancē, izcīnīja ceturto vietu. Šajā sezonā Pasaules kausā iecerēti vēl četri posmi: 9.-11. un 16.-18.decembrī Alamti, Kazahstānā, 3.-5.februārī Drēzdenē, Vācijā, un 10.-12.februārī Dordrehtā, Nīderlandē.", "link": "https://www.delfi.lv/sports/news/winter_sports/others/sorttrekists-berzins-veiksmigo-pk-posmu-nosledz-ar-septito-vietu.d?id=54914570"},
{"title": "'Ovāla' regbisti revanšējas 'Garkalne/Livonia'", "category": "Sports", "body": "Sestdien Upesciema stadionā notika kārtējā Latvijas čempionāta spēle klasiskajā jeb regbijā 15, spēkiem mērojoties pašreizējiem valsts čempioniem \"Garkalne/Livonia\" un Regbija klubam \"Ovāls\". Pirms nedēļas abas šīs vienības tikās Latvijas kausa izcīņas finālā, toreiz uzvaru ar 30:19 izcīnot livoniešiem, bet šoreiz ovālisti spēja revanšēties ar rezultātu 27:22 (14:17). Jāsaka gan, ka, pateicoties visnotaļ samezglotajai Latvijas regbija meistarsacīkšu formulai, šī mača iznākums vairāk interesēja \"LMT/Eži 1\", \"LMT/Eži 2\" un \"Burtnieki/Fēnikss\" komandas, kuras vai nu vēl tikai sacentīsies čempionāta ceturtdaļfinālos vai arī ir jau iekļuvušas pusfinālā. \"LMT/Eži\" pirmā komanda, kas abās ceturtdaļfināla spēlēs jau jūlijā pārspēja \"Ulre/Ķekavas NSS\", tagad uzzināja savus pretiniekus pusfinālā, kurā nāksies spēkiem mēroties ar \"Garkalne/Livonia\" un RK \"Ovāls\" spēles zaudētāju - tātad, livoniešiem. Savukārt \"Eži/LMT 2\" un \"Burtnieki/Fēnikss\" pusfinālistu vēl tikai noskaidros divu spēļu summā rīt pulksten 14.00 Juglā un 20. septembrī Siguldā. Šī pāra uzvarētājs pusfinālā spēlēs pret RK \"Ovāls\" jeb šīvakara mača uzvarētāju. Jāpiebilst, ka Latvijas čempionāta pusfināli paredzēti 4. oktobrī, bet spēles par vietām meistarsacīkstēs ir noteiktas 11. oktobrī. Pusfinālu uzvarētāji tiksies mačā par pirmo vietu, pusfinālu zaudētāji par trešo, bet tās komandas, kuras nebūs iekļuvušas pusfinālā, spēlēs par piekto vietu. Līdz ar to nebija nekāds pārsteigums, ka \"Garkalne/Livonia\" un RK \"Ovāls\" spēkošanās notika nedaudz rezervēti, bez īpašas \"uguntiņas\" spēlētāju acīs, jo, nav jau nekādu lielo šaubu, ka abas galu galā aizcīnīsies līdz finālam. Tomēr, daža laba skatāma epizode, kuru ar aplausiem sveica skatītāji, bija arī šoreiz. Galarezultāts, kā jau minēts ievadā, gan par labu RK \"Ovāls\". RFC \"Livonia\" prezidents    - \"Grūti\" bija gan vienai, gan otrai komandai, jo tā nopietni noskaņoties cīņai, kurai nav nekāda lielā jēga, nav tas vienkāršākais. Nekad neesmu publiski kritizējis spēles tiesnešus, tomēr šoreiz jāsaka, ka arbitru darbībā bija rupjas kļūdas... Labi, ka nav vēl izšķirīgo cīņu laiks. Mēs pusfinālam \"izdevīgākos\" pretiniekus nerēķinājām, un jau iepriekš teicām, ka mums nav būtiskas atšķirības, pret ko spēlēt pusfinālā. Pie tā arī šoreiz paliksim. Skatīsimies, kas notiks tālāk! RK \"Ovāls\" kapteinis    - Pats gan diemžēl savainojuma dēļ vēroju spēli no malas un palīdzēju ar padomu galvenajam trenerim Vladimiram Ņikonovam. Mačs, lai arī nekas būtiski neizšķīrās, tomēr nebija no vieglajiem. Centāmies parādīt to, ko mākām, tomēr nenospēlējām īsti tā, kā bijām plānojuši. Jā, uzvarējām, bet daudz kas arī diemžēl nesanāca... Panākums un prestiža revanšs par zaudējumu Latvijas kausa izcīņas finālā gan būs labs stimuls un pamudinājums. Īpaši tas attiecināms uz mūsu jaunajiem regbistiem, kas šoreiz cīnījās zobus sakoduši. Mums laikam tomēr šoreiz uzvara bija vairāk vajadzīga.", "link": "https://www.delfi.lv/sports/news/other_kinds/regbijs/ovala-regbisti-revansejas-garkalnelivonia.d?id=44967638"},
{"title": "Anatolijs Kreipāns: Sākums – ar bumbām un ripu", "category": "Sports", "body": "Nedēļas svarīgākais notikums ir pasaules U20 čempionāts hokejā 1. divīzijā, kas jau trešdien sāksies \"Arēnā Rīga\". Pirms tam būs ne mazāk svarīgas basketbola spēles, tā ka basketboliski hokejisks sanāk sporta nedēļas ievads.   Otrā riņķa spēles abas mūsu komandas sāks izbraukumā - 11. decembrī BK\"Ventspils\" Stambulā tiksies ar savas grupas līderi un vienu no tikai trimkomandām ULEB kausa izcīņā, kas vēl ne reizes nav zaudējusi \"Besiktas\",savukārt Rīgas ASK spēlēs Sofijā pret \"Lukoil Akademik\". Ventspilnieku pozīcija(4 uzvaras 5 spēlēs) ir diezgan stabila un droša, turpretī ASK jākļūst parpirmo komandu, kas šajā ULEB kausa izcīņā pārspēs \"Lukoil Akademik\" tā laukumā(Sofijā savu vienīgo zaudējumu piedzīvoja arī ASK grupas līderis BK \"Kijev\").Citādi var rasties lielas problēmas ar izkļūšanu no grupas.   BK \"Barons/LMT\" 11. decembrī Rostovā aizvadīs pirmospēli FIBA Eiropas kausa izcīņas grupu turnīrā. Rostovas \"Lokomotīve\" ir mūsugrupas galvenā favorīte, taču \"baroni\" uz pilsētu Donas krastos devās labānoskaņojumā pēc uzvaras Ventspilī un ar apņēmību cīnīties par uzvaru.    Rīgas TTT pirmo otrā riņķa spēli aizvadīs Olimpiskajācentrā 12. decembrī pret pašu Maskavas CSKA, ko šosezon vada Gundars Vētra.Viens no pasaules spēcīgākajiem sieviešu basketbola klubiem iepriekšējā mačātikai ar 5 punktu pārsvaru uzvarēja Sopronā un viegla pastaiga to negaida arīRīgā. Ainara Zvirgzdiņa vadītais, kā arī Anetes Jēkabsones-Žogotas un IevasKubliņas pārstāvētais Maskavas \"Dinamo\" 13. decembrī spēlēs Pečā pret \"MiZo\",tajā pašā dienā spēlēs arī Lāsmas Jēkabsones pārstāvētais Neapoles \"Phard\" savālaukumā pret \"Fenerbahce\".   BJBS \"Ķeizarmežs\" pret Gulbenes \"Bumerangs/ASK\".Pastarīšu tikšanās būs ļoti spraiga un principiāla, jo \"Ķeizrameža\" komanda irvienīgā, kam vēl nav uzvaru (gulbeniešiem viena uzvara un tā gūta pirmā riņķaspēlē mājās tieši pret šiem pretiniekiem), taču tās pēdējā spēkošanās ar RīgasVEF (tikai pašu kļūdu dēļ \"Ķeizarmeža\" basketbolisti izlaida uzvaru) liecina,ka pirmā uzvara nav aiz kalniem. Varbūt jau šoreiz?   Latvijas izlase 12. decembrī pirmo spēliaizvadīs pret Franciju un no laba sākuma ir lielā mērā atkarīgs sekmīgsturpinājums. Vēl būs jāspēlē ar Slovēniju, Lielbritāniju, Ungāriju unBaltkrieviju, bet Elites grupā iekļūs tikai pirmās vietas ieguvēji. Tikai uzpirmo vietu tēmē arī Latvijas U20 izlase. Turnīrs finišēs 18. decembrī.   11. un 12. decembrī noskaidrosies atlikušas 7komandas, kas 21.decembrī tiks salozētas 1/8 fināla pāros. A grupā pa 7punktiem ir Marseļas \"Olympique\" un FC \"Liverpool\" un abu komandu mačā Marseļānoskaidrosies otrās vai pat pirmās viestas ieguvēja, jo FC \"Porto\" ir 8, bet\"Besiktas\" - 6 punkti un šīs abas komandas tiksies Portu. Nekas nav skaidrs arīC grupā - Madrides \"Real\" un grieķu \"Olympiakos\"ir pa 8 punktiem, Brēmenes\"Werder\" - 6, Romas \"Lazio\" - 5. \"Real\" Madridē spēlēs ar \"Lazio\", bet\"Olympiakos\" uzņems \"Werder\". E grupā ir zināms uzvarētājs - FC \"Barcelona\",bet pa 7 punktiem ir \"Rangers\" un Lionas \"Olympique\" un abas komandas tiksiessavā starpā Glāzgovā. G grupā pirmais ir Milānas \"Inter\", \"Fenerbahce\" ir 8,bet PSV \"Eindhoven\" - 7 punkti. Pēdējā kārtā \"Fenerbahce\" uzņems Maskavas CSKA,bet PSV mājās spēlēs ar \"Inter\". B grupā pirmais ir \"Chelsea\" (11 punktu),\"Rosenborg\" ir 7, \"Schalke 04\" - 5 punkti un abas komandas spēlēs savā starpāGelzenkirhenē. Viss skaidrs ir F un H grupās - attiecīgi \"Manchester United\" un\"Roma\", kā arī \"Sevilla\" un \"Arsenal\" jau ir 1/8 finālā.", "link": "https://www.delfi.lv/sports/news/analysis/anatolijs-kreipans-sakums-ar-bumbam-un-ripu.d?id=19739053"},
{"title": "Māris Rīmenis: Jo grūtāka trase, jo labāk", "category": "Sports", "body": "Pasaules kausa trešais posms bobslejā un skeletonā šo piektdien sāksies visai sarežģītajā Leikplesidas trasē ASV. Līdz šim ir bijis tā, ka tieši Leikplesida  latviešiem ir bijusi tā parocīgākā trase Ziemeļamerikā . Te mazāka nozīme bobsleja inventāram un sliecēm, lielāka braukšanas tehnikai un drosmei . Leikplesidā kritis ne viens vien meistars un to pierādīja arī šīs nedēļas treniņi.   Kam ne citam , ja ne Sandim Prūsim labi pārzināt Leikplesidas trasi, jo tagadējais Latvijas izlases treneris 2000.gadā Labas Gribas spēlēs tieši šajā jaunuzceltajā trasē kļuva par uzvarētāju divniekos kopā ar Jāni Ozolu. Toreiz Prūsim nekā nespēja padarīt ne vācu līderis Andrē Lange, ne labākie amerikāņi Braians Šaimers un Tods Heiss, par citiem pilotiem nemaz nerunājot. Gadu gaitā arī citi pamazām aprod ar šo trasi, taču arī  Jānim Miņinam te bijuši vairāki lieliski starti un goda pjedestāls. Tādi ir fakti, kaut izlases galvenais treneris Sandis Prūsis savos izteikumos kā vienmēr ir reālists :\" Problēmas te ir visiem, bet favorīti kopumā tie paši, kas citos posmos, jo visu tomēr izšķir nevis trase, bet personības. Vislabāk te pagaidām iet amerikāņiem, vāciešiem, kā arī krievam Aleksandram Zubkovam.\" Prūsis atzīst, ka Leikplesidas trase ir visai mainīga :\"Ja tā ir lēna, problēmu gandrīz nav, bet tikko vairāk uzsalst, trasi nolaista un ledus paliek ātrāks, tad četrinieki krīt viens pēc otra...\" Trase dažās virāžās ir uzkonstruēta ne visai veiksmīgi un reizēm jābrauc uz galēja limita robežas, turklāt ir vietas, kur gravitācijas spēks G pat pārsniedz 5.  Mūsējiem un arī daudziem citvalstu sportistiem neērtības sagādāja sniegputenis Amerikā, kā dēļ bobi vēlāk tika nogādāti uz Leikplesidu un tādēļ nojuka viena treniņu diena trasē. Tiesa, dažas komandas( pārsvarā ziemeļamerikāņi ) te trenējās jau pirms sezonas un tas viņiem dod zināmu handikapu sākumā. Jānis Miņins piebilst, ka Leikplesidā jau arī solot sniega vētru,vismaz uz divnieku sacīkstēm sestdien. Treniņos gan J.Miņins kopā ar Daumantu Dreiškenu uzrādīja visai atzīstamus rezultātus pirmajā desmitniekā, turklāt mūsējiem atkal bija viens no lielākajiem beigu ātrumiem trasē. \"Te jau ir tā, ka trase ir ļoti nikna un ļoti liela pārslodze organismam, bet - tfu, tfu,tfu - palēnām viss iet uz labo pusi .\"- tā Jānis Miņins. \"Džekiem viss o.k,. nedaudz gan sāni atsisti treniņbraucienos, bet vēl jau visi ciešas. Šogad vispār ir ļoti daudz kritienu, nupat krita krievs Jevgēņijs Popovs, tāpat angļi, šveicieši, itāļi, Monako sportisti. Monako vispār nevarēs startēt četriniekos, jo bobs pārāk sabojāts. Te ir tā, ka divās trases vietās četriniekos bobs nevis izbrauc virāžas, bet izlido cauri ar varbūtību apgāzties 50 pret 50.\" Visgrūtākās esot astotā un 12.virāžas un kaut ko paredzēt grūti, to apstiprina arī Latvijas pilots: \"Nu mēs pagaidām vēl iztiekam bez kritieniem, bet ļoooti nepatīkami met ārā no virāžām, taču neko darīt, līdz lejai ir jātiek.\" Vairums dalībnieku jau ir tālu prom no mājām vairāk nekā mēnesi, trase grūta, tuvojas maza atelpa un Ziemassvētki, tāpēc šajā posmā būs arī īsta raksturu pārbaude. Dažs varbūt negribēs pārāk riskēt, lai neiedzīvotos savainojumos pirms Ziemassvētkiem un arī nesabojātu bobus, citiem tā būs lieliska iespēja pakāpties uz augšu. Ko nevar izdarīt daudzās citās trasēs, ar raksturu var panākt Leikpesidā. Ieskrējienam te mazāka loma (Jānis Miņins joprojām cīnās ar savainojuma sekām), toties pašai braukšanai gan. Par laimi, šosezon mūsējiem labi iet arī paši bobi, turklāt nav iemesla sūdzēties par slidām un beigās sasniegto ātrumu. Iepriekšējā posmā Parksitijā Latvijas četrinieks jau bija ļoti tuvu goda pjedestālam un cerēsim uz kādu sasniegumu tagad. Garastāvoklim jābūt labam, jo pēc šī posma maza atelpa mājās, turklāt vakar pienāca priecīga vēsts no Čezānas- Eiropas kausa posmā divniekos pirmo reizi uz goda pjedestāla kāpa Edgars Maskalāns/Raivis Broks. Pie trases līkločiem pamazām pierod arī Aiva Aparjode, kas treniņos vairāk brauca kopā ar Janiku Dzeguzi. Nesliktus laikus skeletonā uzrādīja arī brāļi Tomass un Martins Dukuri, kuriem turklāt bija jāstartē vienā grupā ar galvenajiem favorītiem ziemeļamerikāņiem.  . Lai ko arī neteiktu par iespējām, galvenei favorīti savās mājās noteikti būs amerikāņi. Bobslejā vīriešiem Stīvena Holkomba pilotētās ekipāžas, skeletonā vīriešiem Ēriks Bernotass, Zaks Lands , Kalebs Smits un vēl viens otrs no šī kontinenta braucējiem. Pirmajos treniņos no Latvijas skeletonistiem nedaudz labāk veicās Tomasam Dukuram, taču  Martins taupījās startā un tādēļ pagaidām abu sniegums jāvērtē kā līdzīgs. Nāks Eiropas trases  un spēku samērs varētu būt nedaudz citādāks Bobslejā galvenais Jānim Miņinam ir iekļūt pirmajā starta grupā divniekos un pacīnīties par godalgām četriniekos. Pirmo reizi šajā sezonā notiks komandu sacensības gluži kā pasaules čempionātā. Tiesa, Latvijai te nav iespēju piedalīties ar savu komandu, jo nav mums Leikpesidā sieviešu skeletonistes ( Undīne Vītola startē Eiropā). Ikvienā komandā jābūt  vīriešu un sieviešu bobsleja divniekam, tāpat pa vienai skeletonistei un vienam skeletonistam. Šīs sacīkstes būs svētdien jau pēc četrinieku braucieniem. Būtībā gan jānotiek brīnumam( kritienam) , lai komandu vērtējumā neuzvarētu ASV, jo lielāko handikapu vienmēr var iekrāt skeletonā nevis bobslejā.", "link": "https://www.delfi.lv/sports/news/analysis/maris-rimenis-jo-grutaka-trase-jo-labak.d?id=19783593"},
{"title": "Foto: 'Eži' ovālo bumbu dzenā jau 20 gadus", "category": "Sports", "body": "Sestdien Upesciema stadionā uz un apkārt centrālajam un rezerves laukumam bija pulcējušies vairāki simti regbija iesācēju, jauno censoņu, nobriedušo spēlētāju un veterānu, par daudzajiem līdzjutējiem nemaz nerunājot. Un kā gan ne, ja jau 20. reizi risinājās Latvijas Mobilā telefona (LMT) Regbija kluba \"Eži\" rīkotais gadskārtējais \"Ežu kausu\" izcīņas turnīrs, kas laika gaitā izaudzis par populārākajām un lielākajām bērnu jaunatnes ovālās bumbas sacensībām Baltijas reģionā. Šķiet, itin viegli secināms un pat lieki piebilstams, tomēr vietā atgādināms, ka jau nākamgad arī \"Ežu\" klubam apritēs 20. jubileja! Regbija entuziasta un vecākā trenera Jāņa Graumaņa un Latvijas Regbija federācijas kādreizējā prezidenta Andra Ozola ideja, kas dzima Latvijas neatkarības iesākumā un guva reālu pamatu zem kājām 1995. gada 25. aprīlī, ar LMT gādīgo atbalstu nu jau ilgus gadus priecē jaunos un pieaugušos regbistus gan Latvijā, gan aiz tās robežām. \"Eži\" pastāv, attīstās un turpinās! Par \"Ežu kausu\" 20. izcīņas reizes sportisko pusi. Šogad pirmoreiz sacensības notika trijās vecuma grupās: U18, U15 un U13. Katrā no tām piedalījās pa piecām komandām no dažādiem Latvijas klubiem, Lietuvas un Krievijas (Kaļiņingradas). Nedaudz aizsteidzoties priekšā secinājumiem, jāuzsver, ka LMT \"Eži\" izrādījās \"viesmīlīgi saimnieki\", pašiem kopvērtējumā samierinoties tikai ar vienu godalgoto vietu. Turnīra skaisto, gaumīgo un izskatīgo balvu \"krējuma tiesu\" nosmēla lietuvieši no Šauļu pilsētas, iegūstot arī Jāņa Graumaņa piemiņas kausu, kuru pasniedz turnīra labākajai komandai visu vecuma grupu kopvērtējumā. Ko lai dara, pienācis laiks arī jaunatnes regbijā mācīties no dienvidu kaimiņiem...  pirmo vietu ieņēma Šauļu jaunie regbisti. Viņiem sekoja Kaļiņingrada, \"RFS/ LMT/Eži \", \"Miesnieki/Jelgava\" un RFC \"Livonia\". \"Ežu\" treneris Mārtiņš Straume par labākajiem savā vienībā atzina Robertu Kaķi, kurš priecēja ar prasmīgu un centīgu darbību īpaši uzbrukumā, Edgaru Alaini un Mārtiņu Bokišu. \"Pirmoreiz spēlējām uz lielā laukuma pašu turnīrā,\" portālam DELFI pastāstīja Mārtiņš. \"Nedaudz pietrūka izstrādātā zīmējuma ievērošanas un tā izpildes. Sastāvā spēlēja arī daži gados jaunāki  . Labi nocīnījāmies aizsardzībā, katram pieliekot maksimāli iespējamās pūles un sevi gandrīz pilnībā atdodot cīņā par uzvaru. Tomēr karstumā reizēm puiši nespēja realizēt trenera uzstādījumus un sadzirdēt norādījumus no malas. Mūsu galvenā problēma šajā vecuma grupā - pietrūkst augumā raženu spēlētāju jeb, citiem vārdiem sakot, \"būdīgo\"...\"  arī uzvarētāju laurus plūca Šauļu jaunie regbisti. Aiz viņiem palika Kaļiņingrada, Jūrmalas SC, \"RFS/LMT/Eži\" un Eleja. Kā labākos \"Ežu\" rindās M. Straume nosauca Andri Āboliņu, Ričardu Iesalnieku un Arkādiju Smirnovu. \"Pirmās divas spēles aizvadījām pārāk individuāli, katrs spēlēja pats par sevi,\" nedaudz vīlies bija Mārtiņš. \"Savukārt nākamajos mačos spējām saņemties. Vispirms jau labi nocīnījāmies aizsardzībā, bet tā rezultātā sāka padoties arī uzbrukums. Varējām gan kopvērtējuma tabulā būt arī nedaudz augstāk...\" pirmie nemainīgi bija Šauļu regbija censoņi. Sekoja Kaļiņingradas pirmā vienība, Eleja, \"RFS/LMT/Eži\" un kaļiņingradiešu otrā komanda. \"Ežu\" trenere Dace Straume kā trīs labākos savās rindās atzina Emīlu Gelneru, Jēkabu Mūsiņu un Viesturu Baltiņu. \"Diemžēl dažādu iemeslu dēļ nebija ieradušies četri veiklākie un prasmīgākie jaunie regbisti,\" atzina Dace. \"Cīnījās tie, kas bija Upesciemā, taču ar to, lai pretendētu uz ko augstāku, mums šoreiz vienkārši nepietika... Ja runājam par puišu sportisko sniegumu, jāatzīst, ka uz vienaudžu fona Rīgas centra puikām nedaudz pietrūkst ātruma. Sapratne par spēles pamatiem jau ir diezgan labā līmenī, atliek tikai mērķtiecīgi trenēties, lai pilnveidotos arī fiziski. Zēniem līdz lielajam regbijam vēl ilgs un tāls ceļš ejams. Darīsim, domāsim un strādāsim!\"  Sakarā ar 20 gadu jubileju \"Ežu kausu\" rīkotāji sacensību nobeigumā bija sarīkojuši kluba veterānu un pašreizējās pieaugušo komandas spēlētāju paraugspēli \"Oranžie\" pret \"Melnajiem\". Rezultātu tajā pēc skaista un ātra Raimonda Krūmiņa izrāviena un savlaicīgas piespēles ar piezemējumu atklāja Mareks Larionovs. Viņa vārda brālis Mareks Dravnieks ar meistarīgu realizācijas sitienu \"Oranžo\" vadību padarīja vēl lielāku - 7:0. \"Melnie\" gan nepalika parādā - pēc Jāņa Strazdiņa piezemējuma un viņa paša precīzās realizācijas rezultāts kļuva neizšķirts 7:7. Aizraujošās un arīdzan meistarīgās cīņas otrajā puslaikā ar piezemējumu \"Oranžo\" rindās izcēlās Nauris Kraupša - jau 12:7 viņa komandas labā. Tuvojās divreiz 20 minūšu mača pēdējie mirkļi, tomēr savu spēja panākt arī \"Melnie\". Pēc veiklas Klāva Sniedzes māņkustības sekoja veiksmīgs piezemējums un rezultāts kļuva neizšķirts 12:12 - t     ā mikrofonā paziņoja \"LMT/Ežu\" treneris Juris Straume, kurš šoreiz visas dienas garumā veiksmīgi bija iejuties sacensību informatora lomā. Viss galu galā beidzās laimīgi, uzvarot draudzībai, kā jau tas tādos mačos pienākas. Gan ar regbistu tradicionālo koridoru, rokasspiedieniem, laba vēlējumiem un solījumiem pēc kāda laika pamēroties spēkiem atkal. \"Prasme un spēles \"garša\" vēl ir,\" nedaudz aizelsies, tomēr gana ņiprs pēc mača bija pazīstamais \"Ežu kustības\" dalībnieks Aivars Bankovičs, kuram ir jau 54 gadi. \"Oranžo\" kapteinis, viņš arī \"Ežu kausu\" turnīra galvenais sekretārs, pēcāk apbalvošanas ceremonijā tika atzīts par paraugspēles vērtīgāko regbistu. \"Šoreiz principā biju uzvilcis \"Ežu\" pirmsākuma kreklu - oranži melno, ar 23. numuru. Tas man kā mūžīga relikvija no \"Ežiem\", kā \"kaujas tērps\", kā senlaiku bruņinieka bruņas!\" tā nobeidz Aivars. Ko te vēl lai piebilst? Vai tad tādiem aizrautīgiem entuziastiem ir iespējams \"ieskaidrot\", ka labāks kāds cits sporta veids? Velti tērēt laiku... Atliek tikai vēlēt ilgu mūžu LMT \"Ežiem\", atbalstīt tos un varbūt pat kādreiz pievienoties. \"Lai izdodas arī turpinājums nākamajos gados!\" tā noslēguma ceremonijā ne bez lepnuma balsī secināja LMT RK \"Eži\" prezidents Juris Ivanovs. Un šoreiz gribētos viņa teiktajam viennozīmīgi piekrist.", "link": "https://www.delfi.lv/sports/news/other_kinds/regbijs/foto-ezi-ovalo-bumbu-dzena-jau-20-gadus.d?id=44968000"},
{"title": "Latvijas hokejisti netiek izvēlēti NHL draftā", "category": "Sports", "body": "Latvijas hokejisti ceturtdien netika izvēlēti Nacionālās hokeja līgas ( NHL ) drafta otrajā līdz septītajā kārtā. Trešdien norisinājās pirmā kārta, kurā komandas ieguva tiesības uz 32 spēlētājiem, bet ceturtdien norisinājās nākamās sešas kārtas, vienībām izvēloties vēl 192 spēlētājus. Pēdējā drafta prognozē, kas tika publicēta pavasarī, starp drafta kandidātiem tika minēts uzbrucējs Rainers Rullers, kā arī vārtsargi Patriks Bērziņš un Aksels Ozols. Pērn NHL draftā izvēlējās trīs latviešu uzbrucējus Danu Ločmeli, Sandi Vilmani un Klāvu Veinbergu. Lielāko atzinību NHL drafta kontekstā Latvijas hokejs izpelnījās 2012.gadā, kad ar 14.kārtas numuru Bufalo \" Sabres \" izvēlējās Zemgu Girgensonu, bet otrajā kārtā ar 52.numuru Pitsburgas \" Penguins \" \"paņēma\" Teodoru Bļugeru. Kopumā NHL draftēti ir 40 Latvijas hokejisti. Draftēšana NHL komandās negarantē līguma noslēgšanu, jo vairāk nekā puse no draftētajiem spēlētājiem tā arī neaizvada nevienu NHL spēli. Šī gada drafta pirmajā kārtā tika izvēlēts kanādiešu uzbrucējs Konors Bedards, kurš nonācis Čikāgas \" Blackhawks \" vienībā", "link": "https://www.delfi.lv/sports/news/hokejs/latvijas-hokejisti-netiek-izveleti-nhl-drafta.d?id=55708634"},
{"title": "‘Zelta grifa’ balvas kandidāts: Banki panākumi ar Latvijas izlasi pamanīti viņa dzimtajā pilsētā", "category": "Sports", "body": "Latvijas vīriešu basketbola izlases  galvenā trenera Lukas Banki panākumi  FIBA  Pasaules kausa laukumos izpelnījušies apbrīnu un uzslavas no teju katra mūsu planētas nostūra. Basketbola speciālista dzimtā pilsēta – Groseto – nav izņēmums. \"Mums jau ir kandidāts nākamajai Zelta grifa balvai:  Luka Banki ,\" raksta itāļu medija \"Il Tirreno\" Groseto redakcija, atsaucoties uz pilsētas augstāko apbalvojumu. Itālijas  mediji uzsver Banki fenomenālos sasniegumus, aizvedot Latvijas basketbola izlasi līdz vēsturiskām uzvarām pār Franciju, Spāniju un Brazīliju. \"Savā turnīra [FIBA Pasaules kausa] debijā valsts, kurā ir tikai 1,8 miljoni iedzīvotāju, pārspēja lielvalstis Franciju, Spāniju un Brazīliju, iekļūstot ceturtdaļfinālā,\" atgādina laikraksts. \"Il Tirreno\" norāda, ka sociālo mediju ierakstos novērojamas plašas uzslavas Banki, un izskan aicinājumi trenerim piešķirt dzimtās pilsētas augstāko apbalvojumu. Balvas pasniegšanas ceremonija notiek katru gadu – 10. augustā.", "link": "https://www.delfi.lv/sports/news/pasaules-kauss-basketbola-2023/zinas/zelta-grifa-balvas-kandidats-banki-panakumi-ar-latvijas-izlasi-pamaniti-vina-dzimtaja-pilseta.d?id=55926922"},
{"title": "Bešā palikušo ASV izlasi pirms bronzas spēles piemeklējis vīruss", "category": "Sports", "body": "ASV basketbola izlasi pirms Pasaules kausa izcīņas bronzas spēles piemeklēja kaut kāds vīruss, kura dēļ komandai nevarēja palīdzēt trīs basketbolisti, preses konferencē pastāstīja galvenais treneris  Stīvs Kers . Viņš arī piebilda, ka turnīra līmenis ir audzis, tāpēc amerikāņi jau ilgāku laiku nav spējuši tikt pie zelta. Jau vēstīts, ka Pasaules kausa spēlē par bronzas medaļām ar 127:118 pagarinājumā pieveica ASV valstsvienību, pirmo reizi sacensību vēsturē izcīnot medaļas. ASV izlasei šajā spēlē nevarēja palīdzēt Brendons Ingrams un Paolo Bankero un Džerens Džeksons. Tika ziņots, ka visi trīs esot saslimuši. \"Komandu piemeklēja kaut kāds vīruss. Daudzi cilvēki šajās dienās bijuši slimi,\" pēcspēles preses konferencē teica Kers. ASV izlase neslēpa vilšanos par palikšanu bez medaļām, tomēr treneris atgādināja, ka tie gadi, kuros ASV basketbols dominēja uz starptautiskās skatuves, sen jau ir garām. Tāpēc pirms turnīra amerikāņi esot runājuši par to, kas ir  FIBA  basketbols, kā arī analizējuši iemeslus, kāpēc ASV uzvarēja un neuzvarēja iepriekšējos turnīros. \"Man nevajadzēja nekādus atgādinājumus, jo es biju treneru korpusā, kad mēs 2019. gadā palikām septītajā vietā. ASV nav izcīnījusi Pasaules kausu kopš 2014. gada. To izdarīt nav viegli. Šeit startē ļoti daudz labas komandas, kurām ir ilgtspējība un kuras spēlē kopā ilgu laiku,\" Kers turpināja. \"Šogad mēs sevi nostādījām ļoti labā pozīcijā, jo bijām pusfinālā pret Vāciju, bet nespējām viņus apturēt aizsardzībā. Katru gadu mēs mēģinām izveidot divpusīgu komandu,\" stāstīja Kers, kurš ikdienā vada  NBA  komandu Goldensteitas \"Warriors\". Viņš stāstīja, ka NBA varētu pārņemt vairākas lietas no FIBA, bet FIBA varētu pārņemt vairākas lietas no NBA. \"Tā jau ir garāka saruna. Nav šaubu, ka vēl ir daudzas lietas, ko mācīties,\" viņš teica.", "link": "https://www.delfi.lv/sports/news/pasaules-kauss-basketbola-2023/zinas/besa-palikuso-asv-izlasi-pirms-bronzas-speles-piemeklejis-viruss.d?id=55932056"},
{"title": "Latvija pret Lietuvu – 'Delfi' žurnālistu duelis Manilas leģendārajā basketbola laukumā", "category": "Sports", "body": "Latvijas basketbola izlase no Pasaules kausa atvadījās ar Lietuvas sagraušanu un izcīnīto piekto vietu, bet vēl pirms Baltijas dueļa Manilas pazīstamākajā basketbola laukumā labāko Baltijas valsti noskaidroja arī \"Delfi\" žurnālisti. Pasaulē labi zināmajā \"Tenement Famous Court\" laukumā devās \"Delfi\" \"brālēni\" – Latvijas redakcijas sporta ziņu redaktors Jānis Bendziks un Lietuvas kolēģis Martins Bendiks. Lai objektīvi izšķirtu strīdu par basketbolā labāko \"Delfi\" sporta redakciju Baltijā, kolēģi izlēma sacensties tautā iemīļotajā un starptautiski atzītajā spēlē \"mīnusi\".", "link": "https://www.delfi.lv/sports/news/pasaules-kauss-basketbola-2023/video/latvija-pret-lietuvu-delfi-zurnalistu-duelis-manilas-legendaraja-basketbola-laukuma.d?id=55933642"},
{"title": "Sensācija Pasaules kausā: Vācija fantastiskā basketbolā pieveic ASV", "category": "Sports", "body": "Par sensāciju Pasaules kausa pusfinālā piektdien parūpējās Vācijas basketbola izlase, kas pusfinālā ar 113:111 (33:31, 26:29, 35:24, 19:27) pieveica ASV valstsvienību. Tādējādi finālā svētdien Vācija cīnīsies pret Serbiju, kamēr ASV par bronzu būs jātiekas ar Kanādu. Vācijas basketbola izlase Pasaules kausa finālā spēlēs pirmo reizi vēsturē. Tikmēr amerikāņiem jau otro turnīru pēc kārtas nākas palikt bez fināla. Vācijas izlases uzvaru ar 24 punktiem sekmēja Andreass Obsts, kamēr 22 punkti Francam Vāgneram, bet 21 punkts - Danielam Taisam. Savukārt ASV valstsvienībā 23 punkti Entonijam Edvardsam, kamēr par diviem mazāk guva Ostins Rīvss. Abas komandas piektdien Manilā demonstrēja lielisku basketbolu ar ļoti augstu rezultativitāti, turklāt viens no šīs cīņas tiesnešiem bija latvietis Gatis Saliņš. Jau pirmajās minūtēs Vācija nebaidījās spēcīgā pretinieka un izvirzījās vadībā pat ar 25:15. Pēc tam gan amerikāņi atspēlējās, bet pirmais puslaiks noslēdzās jau ar viņu minimālu pārsvaru - 60:59. Tas izrādījās rezultatīvākais pirmais puslaiks Pasaules kausa pusfinālu vēsturē. 🇺🇸 60-59 🇩🇪 #FIBAWC #WinForAll September 8, 2023 Vācija aizvadīja teicamu trešo ceturtdaļu, ko izdevās uzvarēt ar 11 punktu pārsvaru un noslēdzošās desmit minūtes sākt ar desmit punktu vadību (94:84). Jau krietni pirms pamatlaika beigām vācieši bija sasnieguši simts gūto punktu robežu. Tikmēr ASV basketbolistiem bija sarežģījumi ar atspēlēšanos. Nepilnas sešas minūtes līdz pamatlaika beigām Vācija bija vadībā ar 106:94, tomēr turpmāko trīs minūšu laikā vāciešiem neizdevās gūt ne punkta, kamēr amerikāņi, Entonija Edvardsa un Ostina Rīvsa iedvesmoti, veica 7:0 izrāvienu. Savukārt pusotru minūti līdz pamatlaika beigām Rīvss ar diviem soda metieniem samazināja starpību līdz minimumam (107:108). Nākamajā uzbrukumā Andreass Obsts iemeta tālmetienu, pēc tam divus punktus pievienoja arī Deniss Šrēders, viņiem panākot jau +6, kad vēl bija jāspēlē 40 sekundes. Pēdējās sekundēs amerikāņi pietuvojās līdz 111:113, taču laika, lai atspēlētos, nepietika. GERMANY STUN USA TO GO TO THE WORLD CUP FINAL. #FIBAWC   pic.twitter.com/fvzcMtCyAa September 8, 2023 Portāls \"Delfi\" piedāvāja šīs spēles teksta tiešraidi.", "link": "https://www.delfi.lv/sports/news/pasaules-kauss-basketbola-2023/zinas/sensacija-pasaules-kausa-vacija-fantastiska-basketbola-pieveic-asv.d?id=55927952"},
{"title": "'Fiziskā cīņa un raksturs' – Visockis-Rubenis par principiālo dueli pret Lietuvu", "category": "Sports", "body": "Pasaules kausa izcīņas piektās vietas ieguvēju mačā starp Latviju un Lietuvu izšķirs fiziskā cīņa un raksturs, pārliecināts bija  Latvijas basketbola izlases  treneris  Artūrs Visockis-Rubenis . Latvijas un Lietuvas basketbolisti finālu par piekto vietu aizvadīs sestdien pulksten 15.30. Portāls \"Delfi\" piedāvās spēles teksta tiešraidi. \"Šis ir mūsu fināls. Cīņa būs par piekto vietu pasaulē, un tā būs ļoti principiāla, jo pretinieki būs lietuvieši. Šajā turnīra fāzē vairāk visu izšķir fiziskā cīņa, tas, cik ātri spēlētāji var pārslēgties no vienas spēles uz otru, un raksturs laukumā. Tas pats bija pret Itāliju, kur mums pirmajā puslaikā trūka emociju un pašatdeves. Komanda spēja sevi salauzt un pārvarēt un aizvadīt spēles otro pusi ļoti labi. Tieši tas pats būs arī šodien. Lietuvas basketbols ir fizisks, tāpēc mums jāspēj pretī iedot ķermeņus, cīņu, pašatdevi un enerģiju,\" teica treneris.", "link": "https://www.delfi.lv/sports/news/pasaules-kauss-basketbola-2023/video/fiziska-cina-un-raksturs-visockis-rubenis-par-principialo-dueli-pret-lietuvu.d?id=55930022"},
{"title": "Video: Kurš vissulīgāk lamājas un kurš izmēģināja vietējos ēdienus? Atbild brāļi Kuruci", "category": "Sports", "body": "Latvijas basketbola izlasei  Pasaules kausa izcīņā atlikusi vēl tikai viena spēle, pret  Lietuvas  izlasi spēkojoties par piekto vietu. Šoreiz pēc Latvijas treniņa portāls \"Delfi\" aicināju brāļus Rodionu un Artūru atbildēt uz nedaudz brīvāka stila jautājumiem par viņu dzīvi Džakartā un Manilā. Rodions Kurucs  Pasaules kausa izcīņas laikā neesot baidījies izmēģināt dažādus vietējos ēdienu, kā arī nekautrējās veltīt pāris lamuvārdus Itālijas izlases spēlētājam Marko Spisu. Artūrs Kurucs ar saviem jokiem vislabāk pratis sasmīdināt komandas biedrus. Brāļi Kuruci bija pilnībā pārliecināti, ka spēlē divi pret divi pārspētu Dairi un Dāvi Bertānus.", "link": "https://www.delfi.lv/sports/news/pasaules-kauss-basketbola-2023/video/video-kurs-vissuligak-lamajas-un-kurs-izmeginaja-vietejos-edienus-atbild-brali-kuruci.d?id=55930104"},
{"title": "Lietuvas izlases spēlētājs Motiejūns: kā kaimiņvalsts lepojamies ar Latvijas sniegumu", "category": "Sports", "body": "Lietuvas izlases basketbolists Donāts Motiejūns atzīst, ka viņš un viņa komandas biedri ir lepni par  Latvijas basketbola izlases  parādīto sniegumu Pasaules kausa izcīņā, viņš stāstīja pēc rīta treniņa. Latvijas un Lietuvas basketbolisti finālu par piekto vietu aizvadīs sestdien pulksten 15.30. Portāls \"Delfi\" piedāvās spēles teksta tiešraidi. \"Daudzi pirms turnīra teica, ka latvieši nemaz netiks ārā no savas grupas, bet pēc tam, kad tika ārā no grupas, teica, ka nav iespējas uzvarēt Spāniju. Kā kaimiņvalsts esam ļoti lepni par šo sniegumu. Tas ir svarīgi Latvijas basketbolam,\" teica Motiejūns. \"No vienas puses tie ir svētki abām valstīm cīnīties par piekto vietu Pasaules kausā. Abām komandām ir svarīgi noslēgt turnīru pēc iespējas augstākā pozīcijā. Ir vairāki draugi starp komandām, tāpēc vismaz vienu gadu varēsim viens otru ķircināt, ka kāds ir noslēdzis turnīru augstākā vietā. Tā arī ir motivācija,\" norādīja basketbolists.", "link": "https://www.delfi.lv/sports/news/pasaules-kauss-basketbola-2023/video/lietuvas-izlases-speletajs-motiejuns-ka-kaiminvalsts-lepojamies-ar-latvijas-sniegumu.d?id=55930432"},
{"title": "Pārbaudes spēlēs uzvaras izcīna Šveices un Francijas hokejisti", "category": "Sports", "body": "Ceturtdien pārbaudes spēlēs Šveices hokejisti ar rezultātu 1:0 pieveica Vācijas komandu, kas šogad nespēlē A grupā, bet Francija ar 2:1 pārspēja Austriju.  (0:1, 0:0, 0:0).   10:42 Lemm (Steinegger) 0:1. Austrijas galvaspilsētā Vīnē savā starpā tikās divas pirmās divīzijas komandas - Austrija un Francija. Spēlē, kurā ar rezultātu 2:1 pārāki izrādījās viesi, visi vārti tika gūti otrajā periodā. Vispirms pēc precīziem Nikolā Beša un Džuliana Desrosjē precīziem metieniem francūži izvirzījās vadībā ar 2:0, bet perioda izskaņā Filipe Lakoš samazināja rezultāta starpību līdz minimumam. Pēc divām dienām abas šīs komandas tiksies vēlreiz.  (0:0, 1:2, 0:0).   Besch (24.) 0:1, Desrosiers (31) 0:2, Lakos (38) 1:2 .", "link": "https://www.delfi.lv/sports/news/hokejs/parbaudes-speles-uzvaras-izcina-sveices-un-francijas-hokejisti.d?id=14179846"},
{"title": "Igaunijā beidzies atklātais čempionāts snovbordā", "category": "Sports", "body": "Sestdien, 29. janvārī Igaunijā, Otepē notika Igaunijas atklātais čempionāts snovbordā, kur piedalījās Igaunijas, Latvijas un Somijas sportisti, kopumā 80, no Latvijas – ap 15. Akrobātikas sacensībās BIG AIR pirmās vietas ieguva somi:   1. Jussi Tarvainens  2. Kimmo Tuhola  3. Jussi Haahla.  Borderkrosā vīriešiem uzvarēja Jussi Haahla (Somija), otro vietu izcīnīja Inārs Bīrmanis (Latvija), neatpalika arī mūsu daiļā dzimuma pārstāves: Maija Ūdre borderkrosā pirmā, Ilze Vilks – otrā.", "link": "https://www.delfi.lv/sports/news/other_kinds/other/igaunija-beidzies-atklatais-cempionats-snovborda.d?id=23938"},
{"title": "Ņūdžersijas \"Devils\" treneri diskvalificē par soliņa mešanu laukumā", "category": "Sports", "body": "Nacionālās hokeja līgas (NHL) kluba Ņūdžersijas \"Devils\" treneri Robiju Ftoreku NHL vadība diskvalificējusi uz vienu spēli par soliņa izmešanu laukumā sestdien Detroitā ar 1:3 zaudētajā spēlē pret \"Red Wings\". Pandolfo trauma bija gana nopietna - lai sašūtu četras brūces uz viņa sejas, ārstiem nācās uzlikt 84 šuves, bet Ftorekam NHL vadība noteica arī naudas sodu, kura lielums netiek atklāts.  Nākamajā spēlē pret Ņujorkas \"Rangers\" Ņūdžersijas komandu trešdien vadīs Ftoreka palīgi - Larijs Robinsons un Vjačeslavs Fetisovs.", "link": "https://www.delfi.lv/sports/news/other_kinds/other/nudzersijas-devils-treneri-diskvalifice-par-solina-mesanu-laukuma.d?id=24355"},
{"title": "Silovs: noslēgt šādi ir personisks sarūgtinājums", "category": "Sports", "body": "Latvijas ātrslidotājs  Haralds Silovs  vēlētos nodot savu pieredzes bagāžu citiem sportistiem, pēc savām karjeras pēdējām sacensībām sarunā ar aģentūru LETA atzina Silovs. Jau ziņots, ka Silovs sestdien Pekinas olimpiskajās spēlēs sacensībās ar kopēju startu ieņēma devīto vietu pusfinālā un nekvalificējās finālsacensībām. Silovs slidoja pirmajā no diviem pusfināliem un pirmajā starpfinišā tika pie trīs punktiem, bet nākamajos divos punktus neizdevās gūt. Finišā viņš ieņēma devīto vietu, atpaliekot 0,96 sekundes no astoto vietu izcīnījušā japāņa Seitaro Ičinohes. \"Sākums bija pasīvs un neaktīvs, tāpēc vajadzēja \"uzšaut\", lai pārbaudītu reakciju. Dažreiz ir tā, ka palaiž prom. \"Uzšāvu\" un nedaudz atrāvos, bet, kad jau biju ieskrējies, redzēju, ka mani sāka ķert rokā un bija pārāk vēlu, lai laistu garām, tāpēc gāju līdz galam. Diemžēl pirmais sprints prasīja pārāk daudz enerģijas, pēc tam otrie un trešie punkti izskatījās vieglāki, jo īpaši otrie,\" stāstīja Silovs. Pēdējā ceļazīme uz finālu izšķīrās cīņā starp Silovu, nīderlandieti Svenu Krāmeru un Ičinohi. \"Viņu stiprā puse ir izturība - tieši tas, kā man beigās pietrūka. Kājās vairs nebija daudz kas palicis. Viena iespēja bija uzticēties un atstāt visu uz finišu, taču grupa vienā brīdī bija haotiska. Masu startā nav iespējams paredzēt, kā uzvedīsies grupa. Otrajā pusfinālā tika palaisti prom vairāki slidotāji, ja šāds scenārijs būtu ar mani, tad es būtu simtprocentīgi iekšā. Tas ir personīgs sarūgtinājums - noslēgt šādi,'' skaidroja Silovs. Pēc sportista karjeras ātrslidošanā un šorttrekā viņš vēlas palikt sportā, taču vēl vajagot sakārtot domas. Būs iespējas arī vairāk pievērsties ģimenes dzīvei. \"Pašam reizēm ir emocionāli brīži un nostalģija. Diemžēl nav tādas odziņas uz kūciņas. Fināls masu startā - ko vēl vairāk var vēlēties? Bija tuvu, taču diemžēl tā nenotika,\" teica Silovs. \"Man vēl daudz kas būs jāiemācās, jo viss, ko es zinu, ir šis... Esot olimpiskajās spēlēs, varu teikt, ka žēl šādi noslēgt karjeru, taču mans lielākais izaicinājums bija atgriezties pēc traumas. Tas, kas tiek dots dzīvē, tas ir jāņem, tāpēc augstu novērtēju, kur esmu un kādi cilvēki ir aiz manis. Ceru, ka nevienu nesarūgtināju,\" turpināja Silovs. Viņš arī zinot citu sportistu pieredzi, kuri pēc karjeras beigām jūtas kā izsviesti no laivas. Protams, varot saskatīt arī pozitīvās lietas. \"Esmu redzējis, ka to saikni ar sportu gribās un atlēti dažādās lomā atgriežas sportā. Domāju, ka es nebūšu izņēmums. Esot vairāk nekā 20 gadus profesionālajā sportā, vēlētos nodot savu pieredzes bagāžu tālāk un uzturēt saikni - tā ir mīlestība pret sportu,\" uzsvēra Silovs. Silovam šīs bija ceturtās olimpiskās spēles karjerā. Pekinā viņš startēja arī 1500 metru distancē, ierindojoties 24.vietā. 2010.gadā Silovs kļuva par pirmo sportistu, kas vienās olimpiskajās spēlēs piedalījies gan šorttrekā, gan ātrslidošanā, turklāt paveica to vienā dienā. Pirms četriem gadiem Phjončhanas olimpiskajās spēlēs viņš izcīnīja augsto ceturto vietu 1500 metru distancē.", "link": "https://www.delfi.lv/sports/news/ziemas-olimpiskas-speles/zinas/silovs-noslegt-sadi-ir-personisks-sarugtinajums.d?id=54075548"},
{"title": "Vudss smagās avārijās laikā teju divkārt pārsniedzis atļauto ātrumu", "category": "Sports", "body": "Leģendārais golfa spēlētājs  Taigers Vudss  februārī pārciestās autoavārijas laikā gandrīz divkārt pārsniedzis atļauto ātrumu, ziņo medijs BBC. 45 gadus vecais sportists smago avāriju piedzīvojis vietā, kur atļautais ātrums bijis 72 kilometri stundā (45 jūdzes stundā). Vudsa vadītā mašīna no ceļa nobraukusi 135 līdz 140 kilometru stundā ātrumā (84 līdz 87 jūdzes stundā), bet tad vairākkārt uzmetusi kūleni, atklājis  Losandželosas  apgabala šerifs Alekss Viljanueva. \"Galvenais iemesls šim satiksmes negadījumam bija braukšana ceļa apstākļiem nedrošā ātrumā un nespēja izņemt līkumu,\" paudis Viljanueva. Vudsa vadītais automobilis ne tikai uzmetis vairākus kūleņus, bet arī ietriecies kokā. Sadursmes brīdī mašīna braukusi aptuveni ar 120 kilometriem stundā (75 jūdzes stundā), atklāja šerifs. Jau vēstīts, ka pēc  Losandželosā piedzīvotās avārijas  Vudss guva nopietnus kājas savainojumus. Vudss pārcieta labā apakšstilba un potītes lūzumus. Operācijā lauztos kaulus nostiprināja ar metāla stieni, bet pēdu un potīti stabilizēja ar skrūvēm. Losandželosas policijai joprojām nav pierādījumu, ka Vudss būtu bijis alkohola vai citu apreibinošo vietu ietekmē.", "link": "https://www.delfi.lv/sports/news/other_kinds/other/vudss-smagas-avarijas-laika-teju-divkart-parsniedzis-atlauto-atrumu.d?id=53087687"},
{"title": "Šorttrekists Krūzbergs izcīna Latvijai pirmo uzvaru Pasaules kausa posmos", "category": "Sports", "body": "Latvijas šorttrekists Roberts Krūzbergs sestdien Monreālā Pasaules kausa pirmajā posmā izcīnīja pirmo vietu 1000 metros un sarūpēja Latvijai pirmo uzvaru Pasaules kausa sacensībās. Vispirms ceturtdaļfinālā Krūzbergs startēja ceturtajā slidojumā, kurā, veicot distanci visātrāk starp visiem ceturtdaļfinālā slidojumiem, ieņēma pirmo vietu un nodrošināja vietu pusfinālā. Viņš 1000 metrus veica minūtē un 24,006 sekundēs. Pēc tam pusfinālā viņš startēja pirmajā slidojumā un, visu distanci atrodoties vadībā, finišēja pirmais pēc minūtes un 24,419 sekundēm. Savukārt A finālā Krūzbergs, veicot 1000 metrus minūtē un 23,959 sekundēs, bija ātrākais un izcīnīja uzvaru. Otro vietu, zaudējot gandrīz pussekundi, ieņēma korejietis Jongs Lins Lims, bet trešais finišēja Nīderlandes šorttrekists Teuns Būrs. Tikmēr 1500 metru gandarījuma sacensību pirmajā kārtā Reinis Bērziņš savā slidojumā bija pirmais, apsteidzot tuvāko konkurentu par gandrīz sekundi, taču otrajā kārtā, zaudējot mazāk nekā sekundes desmitdaļu, viņam nācās samierināties ar otro vietu, neiekļūstot pusfinālā. Bērziņš noslēdza sacensības 1500 metros 22.vietā. Svētdien vēl tiks aizvadīts ceturtdaļfināls 500 metros, kur startēs Krūzbergs, kā arī ceturtdaļfināli 1000 metru otrajai distancei, kuros sacentīsies Bērziņš. Šajā sezonā Pasaules kausā iecerēti seši posmi: 28.-30.oktobrī Monreālā, Kanādā, 4.-6.novembrī Soltleiksitijā, ASV, 9.-11. un 16.-18.decembrī Alamti, Kazahstānā, 3.-5.februārī Drēzdenē, Vācijā, un 10.-12.februārī Drodrehtā, Nīderlandē.", "link": "https://www.delfi.lv/sports/news/winter_sports/others/sorttrekists-kruzbergs-izcina-latvijai-pirmo-uzvaru-pasaules-kausa-posmos.d?id=54891610"},
{"title": "Urugvajas regbisti pieveic Krieviju un izcīna pēdējo ceļazīmi uz Pasaules kausa finālturnīru", "category": "Sports", "body": "Urugvajas regbija izlase sestdien Montevideo ar 36:27 (12:17) pārspēja Krieviju un izcīnīja pēdējo ceļazīmi uz Pasaules kausa finālturnīru. Pirmajā spēlē Krasnojarskā Krievija uzvarēja ar 22:21, tādējādi divu spēļu summā dienvidamerikāņi bija pārāki ar 57:49. Kaut gan 14 tūkstoši līdzjutēju \"Estadio Charrúa tribīnēs vētraini atbalstīja savējos, pirmajā puslaikā spēles gaitu vairāk kontrolēja Krievija, kurai tikai pašās beigās izdevās materializēt savu pārsvaru. Kad rezultāts bija 12:12, visus punktus gūstot abu komandu desmitajiem numuriem Felipem Berkesi un Jurijam Kušnarjovam, tiesnesis piešķīra soda sitienu par labu viesiem, Kušnarjovs pārsteidza mājiniekus ar ātru izspēli un Aleksandrs Januškins guva piezemējumu ieskaites laukuma stūrī (12:17). Kušnarjovs netrāpīja realizāciju, taču otrā puslaika sākumā ar soda sitienu panāca jau deviņu punktu pārsvaru divu spēļu summā. Urugvaja uzvarēja, pateicoties lieliskajai spēlei otrā puslaika vidū, kad Hoakins Prada, Aleho Korals un Ogustīns Ormaečea ar piezemējumiem realizēja mājinieku uzbrukumus (33:20). Kaut gan 77. minūtē krievi samazināja rezultāta starpību ar Vasilija Artemjeva piezemējumu (33:27), Berkesi precīzais soda sitiens pēdējās sekundēs iznīcināja visas krievu cerības. Urugvajas uzvara nozīmē, ka Pasaules kausa finālturnīra sastāvs nebūs pilnīgi tāds pats, kā 2011. gadā. Urugvaja spēlēs A grupā, kur to gaida 1991. un 1999. gada pasaules čempione Austrālija, mājiniece un 2003. gada pasaules čempione Anglija, kā arī Velsa un Fidži. Urugvaja piedalījusies 1999. un 2003. gada finālturnīros. Iepriekšējās reizēs Urugvaja cietusi smagus zaudējumus pret favorītiem, tomēr spējusi nepalikt sausā. 1999. gadā zaudēts Skotijai (12:43), DĀR (3:47) un pieveikta debitante Spānija (27:15), savukārt 2003. gadā zaudēts DĀR (6:72), Samoa (13:60), topošajai čempionei Anglijai (13:111) un pārspēta debitante Gruzija (24:12). Šoreiz sekmīgs rezultāts ir maz ticams - debitantu nebūs, un visi grupas sāncenši ir ievērojami spēcīgāki par \"Los Teros\". Pasaules kausa izcīņas Amerikas atlases zonā Urugvaja vispirms uzvarēja Brazīliju (27:15) un Čīli (27:26), bet pēc tam divu spēļu summā piekāpās ASV (27:27 un 13:32), savukārt papildu atlases pirmajā kārtā pieveica Honkongu (28:3). Pasaules kausa izcīņa notiks 2015. gadā no 18. septembra līdz 31. oktobrim Anglijā. Pārējo grupu sastāvs - B grupa: 1995. un 2007. gada pasaules čempione DĀR, Samoa, Skotija, Japāna, ASV; C grupa: 1987. un 2011. gada pasaules čempione Jaunzēlande, Argentīna, Tonga, Gruzija, Namībija; D grupa: Francija, Īrija, Itālija, Kanāda, Rumānija.", "link": "https://www.delfi.lv/sports/news/other_kinds/regbijs/urugvajas-regbisti-pieveic-krieviju-un-izcina-pedejo-celazimi-uz-pasaules-kausa-finalturniru.d?id=45089856"},
{"title": "Jānis Erenbergs: Kur 'pazuda' festivāls jeb juceklis Latvijas regbijā turpinās?", "category": "Sports", "body": "Sestdien, 18. oktobrī Anniņmuižā bija iecerēts Latvijas sieviešu regbija festivāls, par kuru jau vismaz divas nedēļas iepriekš informēja Latvijas Regbija federācijas (LRF) mājas lapa. Taču pēdējā brīdī šo pasākumu aizstāja cits – Latvijas un Lietuvas izlašu spēle klasiskajā regbijā. Diemžēl šīs pieminētās pasākumu izmaiņas neguva savu vietu atspoguļojumam LRF mājas lapā, kā dēļ vairākas potenciālās regbija festivāla dalībnieces jutās krietni vien vīlušās, jo bija taču ieradušās ne tikai pavērot valstsvienību spēli, bet arī pašas piedalīties daudzos plānotajos pasākumos. Un iecerēts bija daudz - gan vairāki konkursi, gan pludmales regbijs, gan pieskāriena jeb   regbijs.  No \"aizkulišu sarunām\" portālam DELFI zināms, ka plānotā festivāla izjukšanas iemesls meklējams finansu problēmās. Proti, tā rīkotāji savlaicīgi bija pieprasījuši materiālo atbalstu no LRF valdes 1400 eiro apmērā. Taču tas tika noraidīts, piedāvājot daudz mazāku summu - 600 eiro. Tas savukārt nav apmierinājis pasākuma rīkotājus, tāpēc labi iecerētais festivāls \"pārvērtās\" par Latvijas un Lietuvas izlašu maču klasiskajā jeb regbijā 15. It kā jau arī tāds risinājums nebūtu pārāk slikts, taču nav saprotams tikai viens - kāpēc par to līdz pat sestdienai klusēja LRF mājas lapa? Portāls DELFI centās skaidrot, kādēļ tāds juceklis radies, tomēr ne LRF preses sekretārs, ne LRF vadība nespēja paskaidrot notikušo. Tagad par jau pieminēto draudzības spēli Latvija - Lietuva, kas mūsu regbistēm bija pirmais mačs izlašu līmenī klasiskajā regbijā. Priecē tas, ka pārliecinošu uzvaru ar 59:5 svinēja laukuma saimnieces. Spēle aizritēja četros periodos pa 15 minūtēm, bet izlasē tika pārstāvētas gandrīz visas komandas, kas piedalījās Latvijas čempionātā regbijā 7. Pēc pirmās ceturtdaļas rezultāts bija 14:5. Pirmo piezemējumu komandas vēsturē izdarīja LSPA pārstāve Līga Svetlova, bet realizāciju iesita Elīna Pīrāga no RK \"Selena\". Lietuvietes atbildēja ar piezemējumu, bet bez realizācijas, taču pēc tam punktus guva tikai latvietes, kuru pārsvars ar katru brīdi izpaudās aizvien vairāk un vairāk. Pēc otrās ceturtdaļas rezultāts bija 28:5, pēc trešās - 45:5. Četrus piezemējumus izdarīja Svetlova, divus - Anete Skrastiņa (RK \"Selena\"). Piezemējumu izdarīja un trīs realizācijas iesita Sindija Širaka (LSPA), pa piezemējumam veica Freiberga un Izabella Kvecko (RFC \"Livonia\"), bet četras realizācijas iesita Pīrāga. Pēc šīs spēles vēl risinājās draudzības spēle regbijā 7 starp Lietuvu un Latviju, mūsu regbistēm uzvarot ar 26:5.", "link": "https://www.delfi.lv/sports/news/other_kinds/regbijs/janis-erenbergs-kur-pazuda-festivals-jeb-juceklis-latvijas-regbija-turpinas.d?id=45123842"},
{"title": "Latvijas regbija čempionu prezidents: titulus vieglāk ir izcīnīt, nevis nosargāt!", "category": "Sports", "body": "Oktobrī ar spraigu finālu noslēdzās 2014.gada Latvijas regbija čempionāts, un otro gadu par valsts čempioniem kļuva \"Garkalne/ Livonia\". Portāls \"Delfi\" piedāvā interviju ar Regbija Futbola kluba \"Livonia\" prezidentu Vigo Valdavu. - Man būs grūti izdalīt kādus atsevišķus cilvēkus - vienu, divus vai pat vairākus. Es domāju, ka panākumu guva visa komanda, visa kopējā ap klubu radītā sistēma. Protams, nevar nepieminēt kluba trenerus: Marku Allenu, Tomu Ziboli un Edmundu Ščavinsku. Tomēr uzslavu ir pelnījuši visi - gan spēlētāji, gan treneri, gan atbalstītāji. Tāpēc arī iespējams kļuva šis panākums. Ikviens no kluba biedriem ieguldīja kopējā panākumā kādu daļiņu no sevis. - Ja runājam par klasisko regbiju, grūtas bija divas spēles. Viena no tām bija Latvijas kausa izcīņas pusfinālā pret \"Miesniekiem\", bet otra - Latvijas čempionāta finālmačs pret \"Ovālu\". Abās ātri tika iegūts pārsvars, bet pēc tam sekoja atslābums. Tādas spēles ir kā laba mācība priekšdienām, ka jāspēlē nopietni ir līdz galam, nevis tikai pirmo vai otro puslaiku. Septītniekā ļoti grūts un atbildīgs bija pēdējais mačs pret \"Miesniekiem\", kurā tikai pēdējās sekundēs Dāvis Gauja izdarīja izšķirīgo piezemējumu. Savukārt salīdzinoši vieglas bija gandrīz visas Retinga apļa spēles. Nevar pat salīdzināt, kā dažs labs Latvijas klubs izskatījās šajā turnīra stadijā, un pēc tam izšķirīgajās izslēgšanas spēlēs. Piemēram, \"LMT/Eži\" - pavisam cita komanda Reitinga aplī un pavisam cita Latvijas čempionāta ceturtdaļfinālā. Reitinga aplī bija ļoti grūti motivēt spēlētājus nopietni attiekties gan pret spēlēm, gan treniņiem. - Mūsu klubs jau ir daudz ko sasniedzis, taču plānojam attīstīties vēl tālāk. Vienības bāzes stadions arī nākamsezon būs Garkalnes novada Upesciemā. Bet būs arī jauns regbija laukums Jaunpiebalgā. Tur gan pagaidām varēs spēlēt tikai jaunieši. Produktīvas sarunas par vēl vienu laukumu šobrīd risinās ar vienu no Pierīgas pašvaldībām. Runājot par nākamās sezonas sportiskajiem plāniem, vispirms jātiek skaidrībā, kāds būs to formāts. Bija jau doma nākamsezon rīkot Latvijas un Lietuvas kopējo čempionātu, tajā piedaloties pa četrām spēcīgākajām komandām no katras valsts. Taču mēs pagaidām esam pret šo projektu. Provizoriski Latvijas čempionātā būs septiņas komandas. Redzēsim, kāda veidosies jaunā izspēles sistēma. Mēs lielāku akcentu gribētu likt uz jauniešu sacensībām. Jaunpiebalgā mūsu kluba rindās trenējas puikas jau no deviņu gadu vecuma. Šeit pamazām veidojas stabils jauniešu regbija reģionāls centrs. - Mans viedoklis un pārliecība ir tāda - ja grib ar kādu kopā veidot kaut ko jaunu, vispirms jāsakārto pašam sava saimniecība. Ja mēs pagaidām nespējam vienoties savā starpā, nav ko līst ārā no ādas un meklēt laimi citu saimniecībā. Turklāt - kas tad spēlēs Latvijā? Vai tad Latvijas regbijs līdz ar to beigs pastāvēt? Mums tagad pieder visi Latvijas regbija tituli, un jādomā kā tos nosargāt. Tas vienmēr ir grūtāk, nekā šo titulu izcīnīšana. - Šīs sadarbības galvenais iniciators ir Marks Allens, kurš šobrīd ieņem divus posteņus. Marks ir gan \"Livonia\" attīstības direktors, gan \"Ospreys\" jauno talantu meklētājs Skandināvijas un Baltijas valstīs. Jāatzīst, ka mūsu partneru izpētes darbs ir ļoti lēns un pamatīgs. Viņi nesteidzas ar lēmumu pieņemšanu, ilgi runā, vērtē. Bet process notiek. Redzamas un taustāmas lietas šogad gan nav bijušas, bet noteikti tādas būs nākotnē. - Saukti jau nu viņi ir visdažādākajos veidos... Es gan gribu uzsvērt, ka pilnībā ir attaisnojies tas, ka mūsu pašmāju spēlētājiem, lai paceltu augstāk savu meistarību, jāgarantē nevis spēcīgi pretinieki, bet gan spēcīgi partneri. Lietuviešu spēlējošos trenerus neuzskatu par leģionāriem, arī spēlētājus - nē! Viņi ir visīstākie sava sporta veida patrioti un fanātiķi, kuriem vienkārši gribas spēlēt labu regbiju un aizvadīt laba līmeņa spēles. Vienlaicīgi uz laukuma mūsu mačos nekad nav bijis vairāk par diviem lietuviešu regbistiem. Savukārt panākumus lielākoties esam kaldinājuši saviem spēkiem. Lietuviešiem esot uz laukuma, arī latviešu regbistu līmenis paaugstinās. No šāda viedokļa raugoties, projekts ir pilnībā attaisnojies. Turklāt mūsu klubu starpā izveidojusies patiesa draudzība. Agrāk es nekad nebiju braucis uz Lietuvu vērot un skatīties viņu čempionāta spēles. Šogad biju, un pat no sirds jutu līdz! Jau otrajā mūsu sadarbības gadā varējām paskatīties, no kā mācīties uz laukuma. Turklāt nu jau jebkurā sporta veidā viesspēlētāji ir normāla parādība. - Patlaban to vēl ir grūti pateikt. Notiek pārrunas. Atklāšu, ka ir izvirzīts mērķis piecu tuvāko gadu laikā izaudzināt savus trenerus. It sevišķi tas attiecināms uz bērnu regbija treneriem. - Kandidātos ir 14 spēlētāju - vislielākais skaits no visiem Latvijas klubiem. Turklāt tie reāli kandidāti, pamatsastāva spēlētāji. Cik liels skaits no viņiem tiks sastāvā, lai spēlētu Eiropas Nāciju kausā, to pagaidām ir grūti paredzēt. Nav jau arī skaidri nodefinēti parametri, kādiem jāatbilst un kas jādara, lai iekļūtu valstsvienības sastāvā. Es par to jau runāju kādus četrus gadus, bet pagaidām dzirdīgas ausis vēl neesmu atradis... - Mēs uz to iesim! Kad izcīnījām Latvijas čempionu titulu, puišiem teicu - mēs esam ieguvuši visu, ko var. Pārspēt to vairs nevaram, taču varam mēģināt atkārtot! Šādai titulu \"pārbagātībai\" ir arī bēdīgā puse - kur ņemt jaunus izaicinājumus? - Manuprāt, klubiem jāizdara viena lieta - jāsasauc ārkārtas sanāksme un jānospriež visiem kopā, kā izstrādāt misiju un vīziju tuvākajiem gadiem, kā arī jānosprauž stratēģija, kā to sasniegt. Mums - klubiem - ir jānosaka, kur tuvākajā laikā ies un kā attīstīsies Latvijas regbijs. Nav ko gaidīt, kamēr Latvijas Regbija federācijas valde atrisinās to mūsu vietā. Jādara pašiem!", "link": "https://www.delfi.lv/sports/news/other_kinds/regbijs/latvijas-regbija-cempionu-prezidents-titulus-vieglak-ir-izcinit-nevis-nosargat.d?id=45132302"},
{"title": "Video: Lietuva aptur Dončiču un sarūpē Baltijas derbiju", "category": "Sports", "body": "Lietuvas basketbola izlase  ceturtdien, 7. septembrī, kļuva par Latvijas pretinieci Pasaules kausa spēlē par piekto vietu, \"mazajā pusfinālā\" cīņā par 5.-8. vietai ar 100:84 pieveicot Slovēnijas izlasi.", "link": "https://www.delfi.lv/sports/news/pasaules-kauss-basketbola-2023/video/video-lietuva-aptur-doncicu-un-sarupe-baltijas-derbiju.d?id=55925422"},
{"title": "Valančūns: Latvijas un Lietuvas komandas ir līdzīgas - cīnās par savu valsti", "category": "Sports", "body": "Latvijas vīriešu basketbola izlases spēlētāji Pasaules kausa finālturnīrā cīnās kā vienota komanda, ceturtdien Lietuvas - Slovēnijas pēcspēles preses konferencē teica Lietuvas izlases centra spēlētājs  Jons Valančūns . Jau ziņots, ka  Latvijas vīriešu basketbola izlase  ceturtdien Manilā pusfinālā cīņā par 5.-8.vietu ar 87:82 pārspēja Itāliju un sestdien mačā par piekto vietu tiksies ar  Lietuvu, kas ar 100:84 pieveica Slovēniju. Lūgts raksturot nākamos pretiniekus, Valančūns atzīmēja, ka Latvijas izlase spēlē līdzīgu basketbolu Lietuvas demonstrētajam. \"Viņiem ir mērķis, viņi cīnās kopā, labi piespēlē, palīdz viens otram. Viņiem ir laba \"komandas ķīmija\". Tas ir viņu galvenais spēka avots,\" uzsvēra Valančūns. \"Pat ja viņiem nespēlē labākais spēlētājs  Kristaps Porziņģis , viņi spēlē brīnišķīgu basketbolu.\" \"Latvieši ir pierādījuši, ka ir patiešām spēcīga komanda. Spēle ar viņiem nebūs viegla. Viņi ir tādi paši kā mēs - cīnās par savu valsti, atdod sevi visu laukumā un nepadodas. Tas būs lielisks mačs. Mēs cīnīsimies,\" interesantu cīņu solīja centra spēlētājs, piebilstot, ka viņam patīk Latvijas komanda un viņš to respektē par to, cik tālu latvieši ir tikuši. Lietuviešus arēnā atbalstīja arī uz Manilu aizbraukušie latviešu līdzjutēji. \"Es dzirdēju latviešus atbalstām mūs un skandējam \"Lietuva, Lietuva!\" Mēs esam kaimiņi, un tas bija lieliski - dzirdēt, ka mūs atbalsta,\" par atbalstu teica Valančūns, piebilstot, ka divas Baltijas valstis jau ir labāko sešiniekā pasaulē un spēlē labu basketbolu. Pasaules kausa finālturnīrs noslēgsies 10.septembrī.", "link": "https://www.delfi.lv/sports/news/pasaules-kauss-basketbola-2023/zinas/valancuns-latvijas-un-lietuvas-komandas-ir-lidzigas-cinas-par-savu-valsti.d?id=55925546"},
{"title": "Ziemeļamerika pret Eiropu: Pasaules kausā noskaidro finālistus", "category": "Sports", "body": "Pasaules kausa izcīņā piektdien, 8. septembrī, Manilā noskaidrojas finālisti – abos pusfinālos būs Ziemeļamerikas un Eiropas komandu dueļi. Pulksten 11:45 laukumā dosies Kanādas un Serbijas izlases, bet pulksten 15:40 cīņā dosies ASV un Vācija, kas ceturtdaļfinālā sarūgtināja Latviju. Divas no pusfināla dalībniecēm – Kanāda un Vācija – ir vienīgās, kas Pasaules kausā spējušas uzvarēt Latviju. Portāls \"Delfi\" piedāvās abu pusfināla spēļu teksta tiešraidi. Vācijas izlase ir vienīgā turnīrā, kas joprojām nav piedzīvojusi zaudējumus. Vācijas basketbolisti Pasaules kausu Okinavā sāka ar uzvaru pār mājinieci Japānu ar 81:63, pēc tam pirmajā posmā vēl spraigā cīņā ar 85:82 pieveica Austrāliju un ar 101:75 sagrāva Somiju. Otrajā posmā Vācija vēl guva divas pārliecinošas uzvaras pār Gruziju un Slovēniju (attiecīgi 100:73 un 100:71). Vietu pusfinālā Vācija izkaroja smagā cīņā pret Latviju, un tikai Dāvja Bertāna pēdējo sekunžu neprecīzais metiens ļāva vāciešiem uzelpot – uzvara ar 81:79. Vācijas pretiniece pusfinālā būs  NBA  spēlētāju pārstāvētā ASV izlase, kas pirms turnīra bija galvenā favorīte, bet sacensību gaitā reizi jau ir apdedzinājusies. Priekšsacīkstēs turnīru amerikāņi ar 99:72 pieveica Jaunzēlandi, tad 109:81 uzvarēja Grieķiju un ar 110:62 sagrāva Jordāniju. Otrajā posmā ASV ar 85:73 pieveica Melnkalni, nodrošinot vietu ceturtdaļfinālā, bet tad ar 104:110 piekāpās Lietuvai. Tomēr pēc zaudējuma amerikāņi atkopās un ceturtdaļfinālā \"pārbrauca pāri\" Itālijai – 100:63. Kanādas izlase Pasaules kausā sešās spēlēs piedzīvojusi vienu zaudējumu. Priekšsacīkstēs Latvijas grupā Džakartā kanādieši negaidīti ar 95:65 sagrāva Franciju, tad ar 128:73 \"sabradāja\" Libānu un ar 101:75 pārliecinoši uzvarēja arī Latviju. Otrajā posmā kanādieši sākumā negaidīti ar 65:69 zaudēja Brazīlijai, apgrūtinot iekļūšanu ceturtdaļfinālā, bet izšķirošajā mačā nervozā cīņā ar 88:85 pieveica Spāniju un gāza spāņus no pasaules spēcīgākās komandas troņa. Ceturtdaļfinālā Kanāda pretrunīgā cīņā ar 100:89 pieveica Slovēniju, iesoļojot pusfinālā. Savukārt Serbijas valstsvienība turnīru sāka ar Ķīnas sagraušanu (105:63), pirmajā posmā vēl ar 94:77 uzvarot Puertoriko un ar 115:83 droši pieveicot arī Dienvidsudānu. Otrajā posmā serbi negaidīti paklupa spēlē pret Itāliju (76:78), bet izšķirošajā mačā par iekļūšanu ceturtdaļfinālā ar 112:79 neatstāja cerības Dominikānas Republikai, bet ceturtdaļfinālā ar 87:68 apturēja \"ieskrējušos\" lietuviešus.", "link": "https://www.delfi.lv/sports/news/pasaules-kauss-basketbola-2023/zinas/ziemelamerika-pret-eiropu-pasaules-kausa-noskaidro-finalistus.d?id=55925008"},
{"title": "Latvijas basketbolistus svinīgi sagaidīs pie Brīvības pieminekļa", "category": "Sports", "body": "Pirmdien plkst.17.30 Rīgā, pie Brīvības pieminekļa, no pasaules čempionāta svinīgi tiks sagaidīta Latvijas basketbola valstsvienība, kura debijā pasaules meistarsacīkstēs spēja izcīnīt augsto piekto vietu. Pasākuma rīkotāji aicina līdzjutējus nedoties uz lidostu \"Rīga\", bet pulcēties pie Brīvības pieminekļa. Precīza informācija par maršrutu Rīgā, pa kuru sportisti no lidostas \"Rīga\" dosies uz Brīvības pieminekli, tiks sniegta dienas gaitā. Latvijas izlase, pirmo reizi piedaloties pasaules kausā, spēja izcīnīt piekto vietu. Vispirms apakšgrupā Latvijas izlase pārspēja Franciju un Libānu, bet zaudēja Kanādai. Nākamajā kārtā Latvijas izlase uzveica Spāniju un Brazīliju, iekļūstot ceturtdaļfinālā, kur piekāpās Vācijai. Cīņā par 5.- 8.vietu Latvija vispirms uzvarēja Itāliju, bet čempionātu noslēdza ar Lietuvas sagraušanu. Rīgas domes Finanšu un administrācijas lietu komiteja nolēma atvēlēt 64 267 eiro Latvijas komandas svinīgās sagaidīšanas pasākuma organizēšanai. Līdzīgs sagaidīšanas pasākums pavasarī tika organizēts  Latvijas hokeja izlasei , kas pasaules čempionātā izcīnīja bronzas medaļas. Toreiz pie Brīvības pieminekļa pulcējās vairāki desmiti tūkstoši līdzjutēju. Basketbolistu sagaidīšanas laikā no plkst.16.30 līdz pasākuma norises beigām ierobežos vai nepieciešamības gadījumā slēgs transportlīdzekļu satiksmi Aspazijas bulvāra posmā no Barona ielas līdz Kaļķu ielai, Brīvības bulvāra posmā no Raiņa bulvāra līdz Merķeļa ielai, Raiņa bulvāra posmā no Valdemāra ielas līdz Barona ielai un Zigfrīda Annas Meierovica bulvāra posmā no Valdemāra ielas līdz Kaļķu ielai. Šajā laikā nepieciešamības gadījumā slēgs sabiedriskā transporta satiksmi, novirzot to pa tuvējiem apvedceļiem.", "link": "https://www.delfi.lv/sports/news/pasaules-kauss-basketbola-2023/zinas/latvijas-basketbolistus-svinigi-sagaidis-pie-brivibas-pieminekla.d?id=55932652"},
{"title": "Gražulis pamodina Latviju un palīdz uzvarēt Itāliju", "category": "Sports", "body": "Andrejs Gražulis  ceturtdien, 7. septembrī, aizvadīja savu lieliskāko spēli Latvijas basketbola izlases rindās, palīdzot valstsvienībai Pasaules kausa pusfināla cīņā par 5.-8. vietai ar 87:82 pieveicot Itālijas valstsvienību. Latvija tagad spēlē par piekto vietu sestdien pulksten 15:30 tiksies ar Lietuvas izlasi. Izcilu maču Latvijas izlasē aizvadīja Andrejs Gražulis – viņam 28 punkti, trāpīti 12 no 13 metieniem. Tāpat produktīvs bija  Aigars Šķēle , kurš laukumā devās sākumsastāvā, gūstot 12 punktus, izcīnīja četras atlēkušās bumbas un atdeva deviņas rezultatīvas piespēles. Itālijas rindās labs mačs Luidži Datomem, kurš guva 20 punktus, bet 11 pievienoja Nikolo Meli. Maču daudz labāk iesāka Itālija, kas ar labu saspēli izkārtoja brīvus metienus un realizēja tos ar augstu precizitāti. Īpaši labas pirmās minūtes aizvadīja Luidži Datome, kurš guva 11 punktus un trāpīja trīs tālmetienus. Latvijai pirmās minūtes Latvijai bija neveiksmīgas – mūsu komanda pieļāva kļūdas un nespēja realizēt metienus. Pirmās ceturtdaļas otrajā pusē spēle izlīdzinājās, un Latvija atrada ritmu uzbrukumā. Pēc pirmās ceturtdaļas Latvija bija iedzinējos – 18:26. Spēles otro ceturtdaļu Latvija iesāka ar diviem tālmetieniem. Tomēr ceturtdaļas turpmākajās minūtes Latvijas uzbrukums atkal iestrēga – mūsējie bija spiesti izpildīt sarežģītus metienus un arī pieļāva kļūdas, vieglus punktus uzdāvinot Itālijai. Līdzīgi kā pirmajā ceturksnī arī otrajā ceturtdaļā Latvijas uzbrukums atguvās otrās ceturtdaļas vidū, mūsējiem veicot 15-4 izrāvienu un samazinot deficītu līdz vienam punktam. Ceturtdaļas pašā izskaņā Latviju pirmoreiz vadībā izvirzīja  Rodions Kurucs . Puslaika pārtraukumā mūsējie jau bija vadībā ar rezultātu 46:42. Artūrs Žagars  iemet divus tālmetienus pēc kārtas. Pēc vēl diviem sekmīgiem uzbrukumiem Latvija izvirzās vadībā ar 56:44, un Itālija ņem minūtes pārtraukumu. Itālija pēc tam veic 9-0 izrāvienu, Latvijas uzbrukums iestrēga. Itālija rezultāta starpību samazināja, taču ceturtdaļas izskaņā Latvija atkal bija pārliecinošāka un pirms ceturtās ceturtdaļas mums \"+7\" – 67:60. Pēdējās desmit minūtēs cīņa aizritēja abām komandām apmainoties ar veiksmīgiem uzbrukumiem. Ceturtajā ceturtdaļā divus svarīgus tālmetienus trāpīja  Dāvis Bertāns , kuram līdz tam spēle bija visai neveiksmīga. Svarīgos momentos Latvija spēles izskaņā paļāvās uz izcilo Andreju Gražuli, kurš bija ļoti efektīvs groza tuvumā un trāpīja arī ļoti svarīgu tālmetienu pašā spēles izskaņā. Šī Gražulim bija rezultatīvākā spēle Latvijas izlases kreklā. Portāls \"Delfi\" piedāvāja spēles teksta tiešraidi.", "link": "https://www.delfi.lv/sports/news/pasaules-kauss-basketbola-2023/zinas/grazulis-pamodina-latviju-un-palidz-uzvaret-italiju.d?id=55922534"},
{"title": "Banki: Latvijas izlases basketbolisti pelnījuši kļūt par paraugu citiem", "category": "Sports", "body": "Latvijas basketbola izlase  šajā Pasaules kausa izcīņā izdarījuši lielisku darbu, lai popularizētu šo sporta veidu savā valstī, tāpēc viņi pelnījuši kļūt par paraugu, no kura citi var iedvesmoties, savu komandu pēc uzvaras pār Itāliju slavēja galvenais treneris  Luka Banki . Jau vēstīts, ka Latvijas izlase Pasaules kausa pusfināla cīņā par 5. līdz 8. vietu  ar rezultātu 87:82 pārspēja  Itālijas valstsvienību. Sestdien latvieši cīņā par piekto vietu tiksies ar Lietuvu vai Slovēniju. \"Šī bija laba uzvara, neraugoties uz to, ka mums bija ļoti maz laika, lai atjaunotu mentālo un fizisko enerģiju,\" teica Banki, kurš norādīja, ka divu spēļu aizvadīšana divās dienās atstāja ietekmi uz sagatavošanās procesu. \"Mēs nevarējām aizvadīt mūsu ierasto rutīnu. Šī mums bija iespēja vēl dziļāk ierakties mūsu vērtībās. Spēles sākumam mēs piegājām pavirši, bet vēlāk spēlētāji pierādīja, ka viņiem šī spēle ir svarīga. Viņi atrada ritmu, un komanda spēlēja tā, kā es to gaidīju. Cīņa bija smaga un sīva, kas mums dos iespēju spēlēt finālā. Tas būs aizraujoši.\" Banki ļoti labi pazīst Itālijas izlases trenerus un spēlētājus, jo tie ir viņa tautieši, tomēr spēles laikā emocijas viņš veltīja nevis principiālajam duelim, bet gan savas komandas motivēšanai. \"Cīņā par 5. līdz 8. vietu emocijas nebija tādas, kā citkārt. Man svarīgākais bija novirzīt visu savu enerģiju, lai būtu gatavs tik sarežģītai spēlei. Mēs visi redzējām pirmās desmit minūtes. Es centos viņiem dot pārliecību un virzīt viņus pareizajā virzienā. Viņi atrada resursus un ritmu, kas mums bija vajadzīga. Man bija liela bauda redzēt, kā komanda saprotas. Nav svarīgi, kurš ir pretinieks. Esmu ļoti lepns,\" teica treneris. Banki Pasaules kausa laikā daudzas reizes pieminējis Latvijas basketbola izlases vērtības, kas viņiem palīdz izcīnīt svarīgas uzvaras. Viņš uzskata, ka pēc šī turnīra basketbolisti kļūs par paraugu citiem, jo viņi daudzus būs iedvesmojoši. \"Latvijas izlasē darbojās pieci no sešiem Latvijas lielo klubu galvenajiem treneriem. Viņi palīdzēja, dalījās savā pieredzē, jo mana misija ir dot impulsu šīs valsts basketbolam. Tas nav tāpēc, ka man vajag uzvarēt spēles. Manai karjerai nevajag papildus uzvaras, bet Latvijas basketbolam vajag palikt šajā līmenī. Mums vajag šādas uzvaras, lai visiem parādītu, ka esam dzīvi, ka mēs eksistējam, ka mēs varam uzvarēt šādas lielvalstis,\" treneris turpināja. \"Šovakar mēs pierādījām, ka spēlētājiem ir vērtības. Jebkuram būtu grūti atrast enerģiju un motivāciju, lai ietu laukumā un upurētu savu ķermeni. Šie cilvēki savām ģimenēm ar basketbolu pelna iztiku, bet šeit mums 22 stundas pēc dramatiska zaudējuma prasa iet laukumā un cīnīties par piekto vietu. Tas ir riskanti, tā nav cieņas izrādīšana. Taču visi vēlējās spēlēt un vēlējās uzvarēt. Spēlētāji dara lielisku darbu, lai popularizētu basketbolu savā valstī. Vakar skolās ļāva skatīties spēli pret Vāciju, man atsūtīja video par to. To es pārsūtīju izlases čatā, lai spēlētāji to redzētu. Viņiem vajadzēja redzēt, ka viņi kļuvuši par paraugiem. Un paraugiem vajag iedvesmot cilvēkus. Un cilvēki šodien cerēja, ka viņi vēlreiz redzēs šo vērtību pierādījumu. Šie basketbolisti ir pelnījuši kļūt par paraugu. Skaļie vārdi nepadara īpašus, to dara vērtības.\"", "link": "https://www.delfi.lv/sports/news/pasaules-kauss-basketbola-2023/zinas/banki-latvijas-izlases-basketbolisti-pelnijusi-klut-par-paraugu-citiem.d?id=55924186"},
{"title": "Gražulis pēc teicamā snieguma: katrs gribēja atriebties par spēli pret Vāciju", "category": "Sports", "body": "Latvijas basketbola izlasei  izdevās pārvarēt fiziski smago Pasaules kausa izcīņas spēles sākumu pret Itāliju, jo katrs komandas spēlētājs vēlējās atriebties par dramatisko zaudējumu Vācijas valstsvienībai, pēcspēles preses konferencē teica  Andrejs Gražulis . Jau vēstīts, ka Latvijas izlase Pasaules kausa pusfināla cīņā par 5. līdz 8. vietu ar rezultātu 87:82 pārspēja Itālijas valstsvienību. Sestdien latvieši cīņā par piekto vietu tiksies ar Lietuvu vai Slovēniju. Gražulis aizvadīja izcilu maču, gūstot 28 punktus un trāpot 12 no 13 metieniem. \"Spēle bija ļoti smaga, tā bija otrā divu dienu laikā. Sākām lēni, bet izdevās ieslēgties, un spēle kļuva vieglāka. Mēs spēlējām savu ātro basketbolu, ko nedarījām pirmajā ceturtdaļā,\" stāstīja Gražulis. Viņš arī piebilda, ka lēnīgajā spēles sākumā vainojams bija fiziskais nogurums. \"Es teiktu, ka mentāli mēs bijām gatavi, jo katrs gribēja atriebties par vakardienu (spēli pret Vāciju) un parādīt, ka tas mūs tik ļoti neietekmēja. Fiziski bija grūtāk, jo pirmajās piecās minūtēs tiešām bija grūti skriet. Viņiem bija citi ātrumi. Kad iesilām, tad arī aizgāja tā spēle,\" turpināja komandas rezultatīvākais spēlētājs. Ikdienā Gražulis spēlē Itālijas A sērijas čempionātā, bet viņš tāpēc neizjuta īpašākas emocijas. Tiesa, viņš minēja, ka pēc šīs spēles varēs tur palepoties ar paveikto. \"Šī man vienkārši bija kārtējā spēle. Pēc spēles jutu atvieglojumu, jo man būs jādodas uz Itāliju, un man tagad būs kaut kas, ko viņiem pateikt. Tā bija patīkama sajūta. Tas bija kā ķirsis uz kūkas,\" nenoliedza Gražulis. Savu rezultativitāti viņš skaidroja ar to, ka Latvijas izlase kā komanda izmantoja to, ko Itālija deva. \"Viņi aizsardzībā pie blokiem mainījās, un es nonācu pret augumā īsāku spēlētāju. Tāpēc nebija grūti gūt punktus pret kādu, kurš nav pārāk garš,\" smaidot teica Gražulis. \"Būt noderīgam komandai ir lieliska sajūta. Mums vakar bija smaga spēle, arī šī nebija viegla. Uzvilkt šo kreklu vienmēr ir pagodinājums, bet palīdzēt – vēl lielāks.\" Latvijas izlase pēdējo divu gadu laikā aizvadījusi vairākas sarežģītas spēles arī kvalifikācijas turnīrā, un Gražulis piedalījās visos šajos mačos. Šī pieredze palīdzēja arī Pasaules kausā, jo komandai ir skaidrs, kas jādara laukumā. \"Mums ir identitāte. Uzvarēt vienmēr ir patīkami. Es vienkārši esmu priecīgs. Būt pārliecinātam ir svarīgākais,\" teica basketbolists. Mača galotnē, kad Latvijai bija tikai divu punktu pārsvars, Gražulis iemeta svarīgu tālmetienu. \"Šodien bija tāda diena, ka jutu, ka varu iemest. Bija jāmet, un laika arī vairs nebija daudz. Tas bija salīdzinoši brīvs,\" sacīja basketbolists no Kokneses.", "link": "https://www.delfi.lv/sports/news/pasaules-kauss-basketbola-2023/zinas/grazulis-pec-teicama-snieguma-katrs-gribeja-atriebties-par-speli-pret-vaciju.d?id=55924872"},
{"title": "Serbija aptur Kanādas līderus un iesoļo Pasaules kausa finālā", "category": "Sports", "body": "Serbijas basketbola izlase piektdien, 8. septembrī, kļuva par Pasaules kausa pirmo finālisti, pusfinālā apturot pretinieku līderus un ar 95:86 uzvarot Kanādas valstsvienību. Tagad finālā svētdien Serbija tiksies ar ASV vai līdz šim nezaudējušo Vāciju, kuras savu pusfināla dueli aizvadīs vēlāk piektdienas pēcpusdienā. Savukārt Kanāda svētdien spēlē par trešo vietu tiksies ar otra pusfināla zaudētāju. Serbijas labā lielisku maču šodien aizvadīja vairāki spēlētāji – Bogdanam Bogdanovičam 23 punkti, Ognjenam Dobričam 16, Nikolam Milutinovam 16, Marko Guduričam 12. Kanādas rindās rezultatīvākais bija Ārdžejs Barets, kuram 23 punkti, savukārt pieticīgs sniegums Ziemeļamerikas valsts komandas līderim Šejam Gildžesam-Aleksandram, kurš guva 15 punktus, bet izdarīja vien astoņus metienus no spēles un nebija pamanāms svarīgos mača brīžos. Mača pirmās minūtes labāk aizvadīja Serbija, kas sava līdera, Bogdana Bogdanoviča, iedvesmota izvirzījās vadībā ar rezultātu 8:1. Tiesa, Kanāda uz to atbildēja ar savu 8-0 izrāvienu. Pirmo ceturtdaļu raksturoja fakts, ka serbi šķietami bija gatavāki cīņai – aktīvāk darbojās pie abiem groziem,, pārspēja Kanādas komandu divcīņās un tika pie vieglākiem metieniem. Pēc pirmajām desmit minūtēm Serbija atradās vadībā – 23:15. Otrā ceturtdaļa iesākās rezultatīvi, abām komandām apmainoties ar vairākiem sekmīgiem uzbrukumiem pēc kārtas. Serbija turpināja būt efektīvāka uzbrukumā, neraugoties uz to, ka pieļāva vairāk kļūdu. Kanādai problēmas radīja tās līdera Šeja Gildžesa-Aleksandra vājais sniegums – viņam tikai pieci punkti pirmajā puslaikā. Dodoties puslaika pārtraukumā, serbi jau bija priekšā ar vairāk nekā desmit punktu pārsvaru – 52:39. Otro puslaiku Kanāda iesāka ļoti apņēmīgi, realizējot vairākus tālmetienus, taču serbu uzbrukums \"atdzīvojās\" un spēles gaita izlīdzinājās. Trešajā ceturtdaļā ļoti agresīvs bija Gildžess-Aleksandrs, kurš šajā ceturksnī guva deviņus punktus. Tas gan būtiski neietekmēja rezultātu, jo arī serbi efektīvi darbojās uzbrukumā un saglabāja vadību, pirms ceturtās ceturtdaļas esot iedzinējos ar rezultātu 75:63. Pēdējo spēles ceturksni serbi iesāka ar vairākiem precīziem uzbrukumiem, taču pieļāva kļūdas aizsardzībā. Tas ļāva Kanādai tikt pie relatīvi viegliem punktiem un attiecīgi turpināt cīņu par uzvaru. Spēles pēdējās minūtēs Kanāda visai bieži tika pie labiem metieniem, taču nespēja tos trāpīt. Izšķirošo izrāvienu Serbijas labā veica Bogdanovičs, kurš īsā laikā guva septiņus punktus un aizveda savu komandu līdz uzvarai ar rezultātu 95:86. Portāls \"Delfi\" piedāvāja spēles teksta tiešraidi.", "link": "https://www.delfi.lv/sports/news/pasaules-kauss-basketbola-2023/zinas/serbija-aptur-kanadas-liderus-un-iesolo-pasaules-kausa-finala.d?id=55927084"},
{"title": "Piecelties pēc nokdauna. Latvijas izlase uz Pasaules kausu neatbrauca padoties", "category": "Sports", "body": "Latvijas basketbola izlases Latvijas basketbolisti ceturtdien Pasaules kausa pusfināla cīņā par 5. līdz 8. vietu Manilā  ar rezultātu 87:82 pārspēja  Itālijas valstsvienību. Sestdien mačā par piekto vietu latvieši tiksies ar saviem principiālajiem pretiniekiem lietuviešiem. Spēli pret Itāliju Latvijas izlase iesāka lēnīgi, nonākot iedzinējos ar 10:23. Galvenais treneris  Luka Banki  veica izmaiņas pamatsastāvā un rotācijā, dodot iespēju tiem spēlētājiem, kuriem varētu būt vairāk enerģijas. \"Grūtais spēles sākums bija gaidāms, tāpēc mani un Kristeru Zoriku ielika pamatsastāvā, jo  Artūrs Žagars ,  Artūrs Kurucs  un  Dāvis Bertāns  iepriekš spēlējuši tik daudz. Lai mēs iedodam to enerģiju,\" pēc spēles stāstīja  Aigars Šķēle , kurš aizvadīja ļoti labu spēli, gūstot 12 punktus un izdarot deviņas rezultatīvas piespēles. \"Itāļi iemeta tos metienus, tāpēc mēs sākumā neko īsti nevarējām izdarīt – ne aizskriet ātrajā uzbrukumā, ne kaut ko izveidot. Pēc tam viņus salauzām.\" Starptautiskās Basketbola federācijas ( FIBA ) turnīros nav biežas situācijas, kad jāaizvada divas spēles divās dienā. Šādas situācijas biežāk redzamas Nacionālajā basketbola asociācijā ( NBA ), tāpēc Dāvja Bertāna un Rodiona Kuruca pieredze šajā ziņā noderēja, jo viņi zināja, kā pārvarēt šo smagumu. \"Šajā sastāvā es un Rodions esam tie, kuri ir spēlējuši divas dienas pēc kārtas. Es zinu, cik tas ir grūti pirmajās reizēs. Es zinu, cik grūti ir sajust to ritmu, jo pēc iepriekšējās spēlēs vēl esi atslēdzies. Parasti ir sajūta, ka ir vismaz diena, lai atpūstos,\" stāstīja Dāvis Bertāns. \"Bet šoreiz no rīta bija jāmostas un jāsāk kustēties, lai gatavotos spēlei.", "link": "https://www.delfi.lv/sports/news/pasaules-kauss-basketbola-2023/zinas/piecelties-pec-nokdauna-latvijas-izlase-uz-pasaules-kausu-neatbrauca-padoties.d?id=55925822"},
{"title": "Agasi \"Sybase Open\" turnīrā nepiedalīsies", "category": "Sports", "body": "Pasaules tenisa rangu tabulas līderis - Andrē Agasi - sastieptās muguras dēļ otrdien atteicās no līdzdalības \"Sybase Open\" turnīrā ASV. Jau iepriekšējās nedēļas nogalē aizvadītajās Deivisa kausa izcīņas spēlēs, kurās ASV pieveica Zimbabves tenisistus, Agasi bijušas problēmas ar muguru, bet otrdien treniņā Austrālijas atklātā tenisa čempionāta uzvarētājs nav varējis pat lāga pakustēties.  Trešdien amerikānim bija paredzēts veikt magnētiskās rezonanses diagnostiku, kam bija jānosaka, cik nopietns ir viņa savainojums.  Arī pagājušajā gadā Agasi piedzīvojumi \"Sybase Open\" beidzās bēdīgi - par pārāk aktīvu līnijtiesnešu lēmumu apstrīdēšanu viņš no turnīra tika izslēgts.", "link": "https://www.delfi.lv/sports/news/other_kinds/other/agasi-sybase-open-turnira-nepiedalisies.d?id=29007"},
{"title": "'MVP': Daugaviņa atvadas, 'Dinamo' aizsarga pārdomas un Puče skaita gājputnus", "category": "Sports", "body": "Aizvadītā nedēļa sākās vienā pasaulē, bet beidzās pavisam citā. Arī sporta medijam  MVP  bija skaidrs un šķietami nesatricināms satura plāns, taču ceturtdien tas zaudēja jebkādu jēgu... Mūsuprāt, profesionālais sports pasaules notikumu kontekstā šobrīd ir tik nenozīmīgs, ka turpināt iztirzāt tā personāžus, peripetijas un aizkulises laikā, kad uz Ukrainas zemes mirst simti un tūkstoši – tas būtu bezjēdzīgi un pat necienīgi. Tāpēc pirms brīvdienām vairākus jau sagatavotos rakstus un tēmas nolikām krātuvē, lai tie pagaida piemērotāku brīdi – kad garīgi slimā Kremļa pundura agonija, cerams, būs palikusi pagātnē un drosmīgā Ukrainas tauta un armija ar civilizētās pasaules atbalstu būs uzvarējusi šo karu, ko šobrīd izcīna par visiem mums. Iespēju robežās pārplānojot savus spēkus un iespējas, šajā laikā centīsimies runāt par to, kas mums šobrīd šķiet patiesi svarīgs. Diemžēl pēdējās četras piecas dienas apliecināja to, par ko Raimonds Rudzāts  MVP  slejās  rakstīja vēl janvārī  – ka Latvijas sporta vidē katastrofāli pietrūkst personību, kas būtu spējīgas un gatavas sabiedriski nozīmīgiem vārdiem vai darbiem. Mēģināsim saprast, kāpēc tā. Un prasīt viņiem pašiem. Jo ko gan līdz dzelzs muskuļi stadionā, ja esi jēradvēsele aiz tā vārtiem. Lai arī domas un sirds šodien ir citur, tomēr, saglabājot pirmdienas tradīciju, zemāk – atskats uz aizvadīto nedēļu īsumā. Zinot  Kontinentālās hokeja līgas  projekta tiešo saistību ar pašreizējo Krievijas noziedzīgo režīmu un tā politisko fonu un mērķus, Ukrainas kara pirmajā dienā palūdzām izlikt savas domas un papīra Latvijas hokeja un  Rīgas \"Dinamo\"  kluba aizsargu  Ralfu Freibergu  – par to, kā šajā situācijā gatavi rīkoties komandas spēlētāji un kāds ir loģiskākais liktenis \"Dinamo\" projektam vispār. Lasīt vairāk \"Ja kāds nezina, tad tā sauktā Lāčplēša cepure izskatās pēc pižika ar piešūtām ausīm, kas spicas kā dobermanim...\" Šī – ainiņa no hokeja izlases ģērbtuves. Bet  Pekinas olimpiskajās spēlēs  bija vēl daudz visvisādu latviskās sporta izpratnes brīnumu. Par kuriem Armands tā, pa tiešo – savā stilā... Lasīt vairāk Par četriem zaudējumiem Pekinas olimpiskajā turnīrā, sajūtām, zaudējot Latvijas izlases kapteiņa zīmotni, Latvijas  hokeja  izdzīvošanas instinkta fenomenu un neplānoto kļūšanu par antivakseru kustības zvaigzni – ar  Kasparu Daugaviņu  bija, par ko parunāt. Lasīt vairāk Tāpat nedēļas sākumā paguvām noslēgt stāstu par Latvijas olimpiešu viesizrādēm Pekinā, uzlūkojot tās caur skaitļu prizmu, proti –  kā izskatās atsevišķu sporta veidu atlētu iespētais ilgākā, pēdējo sešu ziemas spēļu kontekstā , kā arī sagaidījām futbola Čempionu līgas atgriešanos,  papētot statistiku arī šajā sporta spēlē  – noskrietos kilometrus, izdarītos sitienus, iespēto bumbas kontroli utt. Jo kā gan var būt tā, ka  Lionels Mesi  kustas vismazāk, bet spēlē vislabāk? Nezinot, kas šajā nedēļā sagaida pasauli, nav vienkārši skaidri iezīmēt, kas sagaida vienu sporta mediju tajā, taču skaidrs, ka patiesi būtiskā un nozīmīgā tēma patlaban ir tikai viena. Par to arī rakstīsim un prasīsim atbildes tiem, kam jāspēj tās dot. Būs Reiņa Lāča materiāls par Latvijas  futbola  vadības gļēvumu 2014. gadā, kad Krievija Ukrainā iebruka pirmoreiz, būs  Armanda Pučes  viedoklis par Rīgas \"Dinamo\" pašreizējo notikumu kontekstā, noteikti iesim un prasīsim skaidru nostāju tiem, kas Latvijas sportā virza procesus un karina ļaužu prātus...", "link": "https://www.delfi.lv/sports/news/hokejs/mvp-daugavina-atvadas-dinamo-aizsarga-pardomas-un-puce-skaita-gajputnus.d?id=54103504"},
{"title": "Švecovs un treneris apmierināti ar Tokijas spēlēs sasniegto rezultātu", "category": "Sports", "body": "Modernās pieccīņas  sportists  Pāvels Švecovs  un viņa treneris Mihails Jefremenko ir apmierināti ar izcīnīto 14. vietu Tokijas olimpiskajās spēlēs, pēc sacensībām sarunā ar žurnālistiem atzīmēja Latvijas komandas pārstāvji. Švecovs šonedēļ debitēja olimpiskajās spēlēs un  sestdien modernās pieccīņas sacensības noslēdza 14. vietā . Paukošanā un peldēšanā Latvijas sportists bija labāko desmitniekā, bet jāšanā un apvienotajā skriešanas un šaušanas disciplīnā tika uzrādīts pieticīgāks rezultāts. \"Zirgs bija labs un arī maršruta sistēmu uzsāku labi, taču, iespējams, pats kļūdījos. Savukārt pirms pēdējās disciplīnas iesildīšanās laikā jutu, ka ir pārāk spilgta gaisma, bet trešajā un ceturtajā sērijā jau viss bija ļoti labi,\" nelielas nianses par pēdējām disciplīnām atklāja Švecovs. Latvijas atlēts šopavasar pārslimoja Covid-19, kā dēļ neizdevās laicīgi nodrošināt olimpisko spēļu ceļazīmi. Šī paša iemesla dēļ sagatavošanās process bija saraustīts, bet, ja būtu bijis vairāk laika, gatavība olimpiskajām spēlēm būtu labāka. \"Ar Covid-19 slimoju laikā, kad bija galvenais sacensību periods, lai kvalificētos olimpiskajām spēlēm. Vajadzēja kvalificēties Tokijai un rādīt rezultātu, nevis tikai gatavoties. Slimība ļoti ietekmēja. Pirmais solis ceļā uz olimpiskajām spēlēm bija labs, jo uzvarēju Pasaules kausā, bet pēc tam slimība atstāja sekas, jo nevarēju parādīt savu rezultātu. Pats un visi apkārt redzēja, ka atjaunošanās nenotiek tā, kā vajadzētu. Nebija ne ātruma, ne tempa, arī pulsa zona pasliktinājās,\" stāstīja Švecovs. Pirms pēdējās apvienotās disciplīnas Švecovs bija augstajā piektajā vietā nepilnas desmit sekundes līdz bronzas medaļas pozīcijai, taču viņam svarīgs bija tikai rezultāts sacensību noslēgumā. \"Domāju, ka vajag izdarīt maksimāli daudz no tā, uz ko šobrīd esmu gatavs, un parādīt sevi. Nevajag domāt par rezultātu, kamēr darbs nav pabeigts,\" par noskaņojumu pirms pēdējās disciplīnas teica Švecovs. Arī treneris Jefremenko neslēpa, ka izcīnītā vieta ir atbilstoša šī brīža sportiskajai formai. Tāpat kā sportists, arī viņš ir apmierināts ar rezultātu, jo sezona nebija vienkārša. \"Katrā disciplīnā bija pa mazām kļūdām, taču izcīnītā vieta ir atbilstoša šī brīža līmenim. Viņš kļūdījās šaušanā, ko parasti neizdara. Trīs kļūdas pēc kārtas nozīmē kādas astoņas [zaudētas] sekundes uzreiz. Jāšanā pēdējais šķērslis tika nogāzts. Tur palika tās 15 sekundes. Domāju, ka labākajā gadījumā viņš šodien varēja cīnīties par desmitnieku. Rezultātu novērtēšu kā labu, viņam ir potenciāls. Arī atjaunošanās un treniņu process bija saplānots pareizi,\" Švecova sniegumu komentēja treneris, kuram nebija iebildumu par sniegumu paukošanā un peldēšanā. Olimpiskā debitanta Švecova labākais sasniegums līdz šim ir bijusi uzvara Pasaules kausa posmā Budapeštā marta beigās. Švecovs bija pēdējais no Latvijas sportistiem, kurš startēja Tokijas olimpisko spēļu sacensībās.", "link": "https://www.delfi.lv/sports/news/vasaras-olimpiskas-speles/zinas/svecovs-un-treneris-apmierinati-ar-tokijas-speles-sasniegto-rezultatu.d?id=53467701"},
{"title": "Taigers Vudss pēc autoavārijas pārcietis operāciju un esot pie samaņas", "category": "Sports", "body": "Golfa leģenda Taigers Vudss smagajā autoavārijā guvis nopietnas kājas traumas, un viņam jau veikta operācija, lai sastiprinātu lauztos kaulus. Pēc operācijas sportists esot pie samaņas un reaģē uz apkārt notiekošo, vēsta  CNN . Jau vēstīts, ka pēc  Losandželosā piedzīvotās avārijas  Vudss guva nopietnas kājas traumas. Viņš bija iesprostots savā automašīnā, kad ieradās operatīvie dienesti, tomēr Vūdss bija pie samaņas un spēja atbildēt uz uzdotajiem jautājumiem. Avārijā viņš guva labā apakšstilba un potītes lūzumus. Operācijā lauztos kaulus nostiprināja ar metāla stieni, bet pēdu un potīti stabilizēja ar skrūvēm. Pēc operācijas Vudss esot pie samaņas un reaģē uz apkārt notiekošo, tomēr šobrīd sportists un viņa pārstāvji nesniegs plašākus komentārus. Kā avārijas iemesls tiek minēts tas, ka Vudss esot braucis lielā ātrumā kalnainā un līkumotā apkārtnē, kur bieži notiek ceļa satiksmes negadījumi. Uz ceļa neesot redzamas bremzēšanas pēdas. Tiger Woods was taken to the hospital Tuesday after he was involved in a single-vehicle rollover crash. pic.twitter.com/OGbG56w847 February 23, 2021 Team at  @ktla  reporting two other cars that stopped to help  @TigerWoods  were hit by another vehicle. That was separate of Tiger's crash. Head-on view from Sky5 is awful:  pic.twitter.com/mrd5Eovq1s February 23, 2021", "link": "https://www.delfi.lv/sports/news/other_kinds/other/taigers-vudss-pec-autoavarijas-parcietis-operaciju-un-esot-pie-samanas.d?id=52966615"},
{"title": "Vēl nav pabeigta virkne darbu 'Skonto' hokeja hallē", "category": "Sports", "body": "Atbilstoši 2006.gada Pasaules čempionātam hokejā transformētajā Olimpiskajā Skonto kompleksā atlikuši vairāki tuvākajās dienās veicamie darbi un korekcijas, pēc kuru veikšanas viss komplekss būs gatavs hokeja čempionātam, portālu \"Delfi\" informēja SIA \"Stadions\" sabiedrisko attiecību nodaļa. Šobrīd par pilnīgi pabeigtu var uzskatīt Skonto kompleksa B zonu, kurā pabeigti līdz tam veiktie pārbūves, piemērošanas un labiekārtošanas darbi. Telpas iekārtotas atbilstoši Starptautiskās hokeja federācijas (IIHF) noteiktajiem standartiem, tāpat šīs telpas atbilst arī Valsts ugunsdrošības un glābšanas dienesta (VUGD) noteiktajām ugunsdrošības prasībām. Olimpiskā Skonto kompleksa A zonā ir pabeigti līdz šim veiktie pārbūves un labiekārtošanas darbi, lai A zona atbilstu VUGD prasībām līdz 28.aprīlim vēl nepieciešams veikt nelielas korekcijas. Olimpiskā Skonto platības ziņā kompleksa lielākā daļa ir C zona. Šobrīd C zonā turpina darboties atklātā publiskā bezmaksas slidotava, kuru vēl ir iespējams apmeklēt šodien līdz pulksten 15:00. Šodien, pēc slidotavas darbības pārtraukšanas tiks uzsākta 2006. gada Pasaules čempionātam hokejā paredzētā ledus laukuma virskārtas frēzēšana, čempionāta ģenerālsponsora \"Škoda\" emblēmas ievietošana laukuma centrā un jaunas ledus virskārtas saldēšana. Līdz 28. aprīlim hallē tiks uzstādīts elektroniskais tablo. Olimpiskā Skonto kompleksa C zona ir gandrīz pabeigta arī saskaņā ar VUGD prasībām. \"Skonto hallē ir palikušas vēl vairākas ugunsdrošības sistēmas nepilnības, tomēr to raksturs vērtējams kā 2006. gada Pasaules čempionāta hokejā norisi neapdraudošs un risināms, veicot papildus drošības pasākumus, kurus mēs esam noteikuši halles vadībai. Ir vēl vairāki darbi un pasākumi, kas jāveic Olimpiskā Skonto kompleksa D zonā un visā kompleksā kopumā, lai VUDG varētu apstiprināt, ka no mūsu viedokļa halle ir pilnībā gatava čempionātam,\" informē VUGD Ugunsdrošības uzraudzības pārvaldes priekšnieks Igors Ponomarjovs. Olimpiskā Skonto kompleksa D zona, kas kalpos kā 2006. gada Pasaules čempionāta īpaši svarīgo viesu uzņemšanas un nodrošināšanas telpas, šobrīd atrodas pabeigšanas posmā. Halles trijstūrveida piebūvē turpinās iekšdarbi un ārējie labiekārtošanas darbi, kurus paredzēts pabeigt 28.aprīlī. Šobrīd Olimpiskā Skonto kompleksa VIP piebūve pilnībā vēl neatbilst VUGD noteiktajiem standartiem, jo telpās turpinās iekšdarbi un labiekārtošanas darbi. \"Šobrīd gandrīz visa hallē strādājošo darbinieku uzmanība ir veltīta VIP piebūvei un VUGD prasību izpildei,\" informē SIA \"Stadions\" valdes priekšsēdētājs Guntars Indriksons: \"Mēs cieši sadarbojamies ar VUGD, 2006. gada Pasaules čempionāta hokejā rīkošanas izpilddirekciju un IIHF speciālistiem, lai tuvākajās dienās darbi kompleksā tiktu veiksmīgi pabeigti.\"", "link": "https://www.delfi.lv/sports/news/hokejs/vel-nav-pabeigta-virkne-darbu-skonto-hokeja-halle.d?id=14260606"},
{"title": "Ukrainas hokejisti pārbaudes spēlē pieveic Baltkrieviju", "category": "Sports", "body": "Gatavojoties pasaules hokeja čempionātam, pirmdien Mogiļevā Ukrainas izlase mača izskaņā prata pārspēt mājniekus Baltkrievijas hokejistus ar 5:3. Spēles pirmajā perioda mājnieki pēc Meleško precīza metiena atklāja rezultātu, tomēr otrajā perioda divreiz precīzi bija ukraiņi Mihnovs un Šafarenko, bet trešā perioda sākumā Procenko panāca jau 3:1 rezultātu. Spēles pēdējās sešas ar pusi minūtēs komandas guva četrus vārtus. Vispirms Jerkovičs un Antoņenko ar precīziem metieniem panāca izlīdzinājumu (3:3), bet pēdējās spēles minūtēs ļoti nesekmīgi vairākumā nospēlēja mājnieki. Vispirms Saļņikovs guva ukraiņiem uzvaras vārtus, kad pieci Baltkrievijas hokejisti spēlēja pret trim Ukrainas laukuma spēlētājiem. Mača pēdējās sekundēs Semenčenko raidīja ripu jau tukšos Baltkrievijas izlases vārtos un viesi svinēja uzvaru 5:3. Jau rīt Gomeļā abas komandas tiksies vēlreiz.", "link": "https://www.delfi.lv/sports/news/hokejs/ukrainas-hokejisti-parbaudes-spele-pieveic-baltkrieviju.d?id=14260810"},
{"title": "Rumānijas regbija izlases trenerim neiedod Krievijas vīzu uz Eiropas nāciju kausa spēli", "category": "Sports", "body": "Rumānijas regbija izlases galvenajam trenerim Linnam Hauelsam nav izdota Krievijas vīza, līdz ar to viņš nevarēs vadīt komandu Eiropas nāciju kausa trešās kārtas spēlē Krasnodarā, vēsta aģentūra \"R-Sport\". \"Mūsu galvenā trenera neierašanās uz spēli Krasnodarā nav saistīta ar sportu,\" izteicies Rumānijas izlases treneris Anžoka Edžena. \"Četri izlases treneri nav saņēmuši Krievijas vīzu. Problēmas bija arī vienam spēlētājam, taču viņš uz spēli ieradīsies.\" Vīzas atteikšanas iemesls netiek atklāts.", "link": "https://www.delfi.lv/sports/news/other_kinds/regbijs/rumanijas-regbija-izlases-trenerim-neiedod-krievijas-vizu-uz-eiropas-naciju-kausa-speli.d?id=45630436"},
{"title": "Video: Šķēlem pirms turnīra cīņa par piekto vietu šķitusi neiedomājama", "category": "Sports", "body": "\"Gribu izbaudīt laiku, kamēr esmu šeit, spēlēt Pasaules kausā – varbūt tā ir mana pēdējā reize. Es nāku, spēlēju, izmantoju savas iespējas (..) Spēlēsim par piekto vietu, pirms čempionāta neko tādu nebijām iedomājušies,\" pēc uzvaras pār Itālijas izlasi portālam \"Delfi\" atzina  Latvijas basketbola izlases  aizsargs  Aigars Šķēle . Jau ziņots, ka ceturtdien Latvijas izlase  FIBA  Pasaules kausa pusfināla cīņā par 5.-8. vietai ar 87:82 pieveica Itālijas valstsvienību. Ļoti labs mačs padevās Aigaram Šķēlem – viņš laukumā devās sākumsastāvā, gūstot 12 punktus, izcīnīja četras atlēkušās bumbas un atdeva deviņas rezultatīvas piespēles. \"Man bija ļoti grūti spēlēt, enerģijas nebija vispār. Pēc tam otrajā puslaikā atvērās otrā elpa, fani sāka dzīt uz priekšu un bija daudz labāk,\" pēc spēles atklāts bija  Rodions Kurucs . Savukārt  Dāvis Bertāns  nevairījās no tiesnešu kritizēšanas: \"Es domāju, ka viņi [tiesneši] bija diezgan katastrofāli, un visi to redzēja.\"", "link": "https://www.delfi.lv/sports/news/pasaules-kauss-basketbola-2023/zinas/video-skelem-pirms-turnira-cina-par-piekto-vietu-skitusi-neiedomajama.d?id=55924088"},
{"title": "Latvija spēlē brīnišķīgu basketbolu, norāda Datome", "category": "Sports", "body": "Latvijas vīriešu basketbola izlase  spēlē brīnišķīgu basketbolu un ir viens no Pasaules kausa pārsteigumiem, pēc zaudējuma ceturtdien Manilā Pasaules kausa finālturnīra spēlē ar Latviju  Itālijas  komandas kapteiņa Luidži Datomes teikto citē tīmekļa vietne \"eurohoops.net\". Jau ziņots, ka cīņā par 5.-8.vietu Latvijas izlase izcīnīja uzvaru ar 87:82. Tā 35 gadus vecajam Itālijas izlases kapteinim bija priekšpēdējā spēle Itālijas izlases rindās. Maču ar Latviju Datome beidza ar 20 gūtiem punktiem. Datome izteica atzinību Latvijas izlasei: \"Latvieši tāpat kā mēs ir bijuši viens no Pasaules kausa lielākajiem pārsteigumiem. Viņi spēlē brīnišķīgu basketbolu - labas darbības, idejas, spēles lasīšana.\" \"Viņiem ir spēlētāji, kas apzinās savas lomas ar dažiem izšķirīgiem elementiem,\" piebilda Datome. \"Viņi paveica lielisku darbu, kaut arī tā bija viņu pirmā reize Pasaules kausā. Tas jau ir panākums, un iekļūšana labāko astoņu komandu skaitā ir pārsteidzoša.\" \"Latvijai ir lieliska komanda, nevis vārdu, bet parādītā basketbola līmeņa ziņā. Viņi spēlē patiešām labi, un nav nejaušība, ka viņi iekļuva labāko astotniekā, jo pārspēja dažas no labākajām šī Pasaules kausa komandām,\" Datome turpināja slavēt Latvijas izlasi. Datome atzina, ka Itālijas izlasei turnīrā ir bijis daudz kāpumu un kritumu, taču komanda visu ir izdarījusi pareizi. \"Mēs šodien ļoti gribējām uzvarēt. Mēģināsim labi noslēgt turnīru pēdējā spēlē. Mums tas jāizdara pirmām kārtā pašiem sevis dēļ,\" viņš teica. Otrā pusfinālā cīņā par piekto līdz astoto vietu tiekas Lietuva ar Slovēniju. Labāko astoņniekā iekļuvušās izlases par medaļām spēkojas \"SM Mall of Asia\" arēnā Manilas ostas rajonā.", "link": "https://www.delfi.lv/sports/news/pasaules-kauss-basketbola-2023/zinas/latvija-spele-briniskigu-basketbolu-norada-datome.d?id=55924990"},
{"title": "Vācijas 'ātrvilciens' neapstājas arī finālā un pirmo reizi izcīna Pasaules kausu", "category": "Sports", "body": "Vācijas basketbola izlase svētdien, 10. septembrī, Manilā pirmo reizi vēsturē izcīnīja Pasaules kausu, finālā aizraujošā duelī ar 83:77 (23:26, 24:21, 22:10, 14:20) pieveicot Serbijas valstsvienību. Vācija visa turnīra laikā nezaudēja nevienā no astoņām spēlēm un 30 gadus pēc triumfa Eiropas čempionātā izcīnīja vēl vienu titulu. Vācijas rindās 28 punktus guva Deniss Šrēders, 19 pievienoja Francs Vāgners, bet 12 pievienoja Johaness Foigtmans. Serbiem 17 punktus guva Bogdans Bogdanovičs, kuram bija ļoti vājš otrais puslaiks. 21 punktu guva Aleksa Avramovičs. Spēles pirmās desmit minūtes aizritēja sīvā un sekmīgiem uzbrukumiem bagātā cīņā. Serbiem izdevās realizēt divus tālmetienus, bumbai atsitoties pret groza vairogu. Vācijas rindās pārliecinoši darbojās viens no pusfināla varoņiem Andreass Obsts. Pēc desmit nospēlētajām minūtēm Serbija bija vadībā – 26:23. Otrā ceturtdaļa pagāja līdzīgā manierē, taču mazliet labāka šajā spēles nogrieznī izrādījās Vācija, kas sava līdera Denisa Šrēdera iedvesmota, spēja izlīdzināt rezultātu. Dodoties puslaika pārtraukumā, neizšķirts – 47:47. Trešā ceturtdaļa bija daudz mazrezultatīvāka, taču lielākas problēmas uzbrukumā bija Serbijai – Balkānu valsts komanda ļoti daudz uzbrukumus mēģināja veidot groza tuvumā, mēģinot bumbu nogādāt centra spēlētāja Nikolas Milutinova rokās. Taču Milutinovu ļoti veiksmīgi neitralizēja Vācijas garie spēlētāji, un Serbijas uzbrukums iestrēga. Tāpat serbiem bija problēmas ar brīvu metienu realizāciju, kā arī nespēju izvairīties no kļūdām. Savukārt vācieši spēlēja ļoti pārliecinoši un pacietīgi. Ja neizdevās saspēle, tad lieliski sanāca darboties individuāli, sevišķi labi tas izdevās Šrēderram. Pēc trešās ceturtdaļas Vācijai jau bija visai drošs pārsvars – 69:57. Ceturtās ceturtdaļas sākumā serbiem izdevās samazināt rezultāta starpību līdz pat četru punktu deficītam. Vācijas uzbrukums bija iestrēdzis un pietiekami kvalitatīvi strādāja arī Serbijas aizsardzība. Tiesa, serbi izniekoja visas izdevības pietuvoties vēl vairāk – bieži vien Serbijas basketbolisti izvēlējās spēlēt individuāli, kā arī izšķīrās par ļoti avantūristiskiem metieniem. Vācija uzbrukumā savu spēli pārāk neuzlaboja, taču Serbija nespēja savus pretiniekus par to sodīt. Kad Vācija bija palielinājusi pārsvaru līdz deviņiem punktiem, Serbijas izlases spēlētājs Avramovičs guva sešus punktus pēc kārtas un atgrieza intrigu. Marko Guduričs varēja izlīdzināt rezultātu, taču netrāpīja brīvu tālmetienu. Tas pats Guduričs pēc tam realizēja divus soda metienus un Serbijai bija tikai \"-2\". Taču 21 sekundi pirms spēles beigām Šrēders veica izcilu caurgājienu un atjaunoja drošāku pārsvaru savai komandai. Serbijas nākamajā uzbrukumā Guduričs pieļāva kļūdu, bet Šrēders iemeta abus soda metienus, pieliekot punktu spēlei. Ļoti vājš otrajā puslaikā bija Bogdans Bogdanovičs – Serbijas līderis atzīmējās tikai ar diviem punktiem. Arī tas bija faktors, kas palīdzēja atnest zelta medaļas Vācijai - spēles rezultāts 83:77. Portāls \"Delfi\" piedāvāja sekot līdzi spēles teksta tiešraidei.", "link": "https://www.delfi.lv/sports/news/pasaules-kauss-basketbola-2023/zinas/vacijas-atrvilciens-neapstajas-ari-finala-un-pirmo-reizi-izcina-pasaules-kausu.d?id=55932024"},
{"title": "Latvijas izlase ir nenovērtētāka komanda Eiropā, uzskata Vācijas treneris", "category": "Sports", "body": "Latvijas vīriešu basketbola izlase  no Pasaules kausa finālturnīra dalībniecēm ir nenovērtētākā Eiropas komanda, uzskata ceturtdaļfināla pretinieces Vācijas galvenais treneris Gordons Erbērs. Jau ziņots, ka  Latvijas basketbola izlase  trešdien Pasaules kausa ceturtdaļfinālā ar 79:81 zaudēja Vācijai, finālturnīrā neturpinot cīņu par ceļazīmi uz Parīzes olimpiskajām spēlēm. Ceturtajā ceturtdaļā Latvijas basketbolisti atspēlējās no 14 punktu deficīta un pēdējās sekundēs varēja izraut uzvaru, ja vien tiktu realizēts tālmetiens. \"Visu cieņu Latvijai, tā ir labākā no Eiropas komandām, par kuru neviens nerunā. Viņi spēlē lielisku basketbolu, labi met - un tas viss, neskatoties uz to, ka trūkst daudzu spēlētāju,\" pēcspēles preses konferencē teica Erbērs. Jo īpaši pirmajā puslaikā latviešiem izdevās ierobežot pretinieku meistarīgo saspēles vadītāju Denisu Šrēderu, kurš realizēja tikai četrus no 26 metieniem no spēles. \"Nešaubos, ka viņš atgūsies. Grūtības rūda, un viņam šodien bija smaga diena. Viņam piemīt izturība un cīņasspars,\" teica Vācijas izlases galvenais treneris. Erbērs arī neslēpa, ka pusfināla mačā pret Vāciju vajadzēs krietni uzlabot savu sniegumu. \"Ar ko lai sāk? Uzbrukumā un aizsardzībā. Nedrīkstam ļaut iemest punktus. Mums bija tikai desmit rezultatīvas piespēles,\" komentēja Erbērs. Otrā pusfinālā cīnīsies Kanāda un Serbija. Labāko četrinieku sasniegušas pa divām izlasēm no Eiropas zonas un Amerikas zonas, visām pusfinālistēm nodrošinot ceļazīmes uz Parīzes olimpiskajām spēlēm.", "link": "https://www.delfi.lv/sports/news/pasaules-kauss-basketbola-2023/zinas/latvijas-izlase-ir-nenovertetaka-komanda-eiropa-uzskata-vacijas-treneris.d?id=55921242"},
{"title": "Žagars nonācis Eirolīgas kluba redzeslokā, ziņo mediji", "category": "Sports", "body": "Latvijas basketbolists  Artūrs Žagars  nonācis  ULEB Eirolīgas  komandas Vitorijas \" Baskonia \" redzeslokā, vēsta vairāki mediji. 23 gadus vecais saspēles vadītājs Žagars kļuvis par vienu no redzamākajiem spēlētājiem Pasaules kausa finālturnīrā, kur sešos mačos vidēji 26 minūtēs izcēlies ar 14,2 punktiem un 6,0 rezultatīvām piespēlēm. Basku zemes laikraksts \"El Correo\", žurnālists Hordi Simo un Latvijas portāls \"Sportacentrs.com\" vēsta, ka par Žagaru interesi izrāda Vitorijas klubs, kurā iepriekš spēlēja  Artūrs Kurucs . Tāpat par Žagaru atkārtotu interesi izrādījusi \"Valencia\", kā arī basketbolistu savās rindās vēlētos ULEB Eirokausa komanda Viļņas \"Wolves\" un Vācijas klubi Bonnas \"Telekom\" un Ulmas ''ratiopharm''. Žagars iepriekšējā sezonā, pārstāvot Lietuvas komandu Ķēdaiņu \"Nevežis\", 22 mačos vidēji 28 minūtēs guva 15,4 punktus, atdeva 4,4 rezultatīvas piespēles un izcīnīja 2,9 atlēkušās bumbas. Šobrīd basketbolists ir brīvā aģenta statusā. Žagars kopš 2017.gada bija Spānijas kluba Badalonas \"Joventut\" sistēmā. Spānijas augstākajā līgā viņš ir piedalījies 42 spēlēs, kurās vidēji astoņās minūtēs guvis 2,5 punktus un atdevis 1,2 rezultatīvas piespēles. Daļu no 2021./2022.gada sezonas saspēles vadītājs bija Vācijas basketbola bundeslīgas komandā Braunšveigas \"Lowen\".", "link": "https://www.delfi.lv/sports/news/pasaules-kauss-basketbola-2023/zinas/zagars-nonacis-eiroligas-kluba-redzesloka-zino-mediji.d?id=55921568"},
{"title": "Video: Šrēders sajūsmā par Žagaru un nosauc viņu par īpašu", "category": "Sports", "body": "Pēc dramatiskās  Vācijas basketbola izlases  uzvaras Pasaules kausa ceturtdaļfinālā pret Latviju vāciešu līderis  Deniss Šrēders  žurnālistu zonā piegāja pie Artūra Žagara un uzslavēja latvieti par darbu, norādot, ka viņš ir īpašs basketbolists. Latvijas basketbolisti trešdien Pasaules kausa ceturtdaļfinālā spraigā divcīņā  ar 79:81 piekāpās Vācijai . Tādējādi ceturtdien komandai pret Itāliju jāaizvada pusfināla mačs par 5.-8. vietu. Pēc zaudējuma mediju mikszonā Žagaru intervēja ārzemju žurnālisti, un no muguras pienāca Vācijas basketbola zvaigzne Šrēders, kuram individuāli mačs pret Latviju nebija diez ko izdevies. Nacionālās basketbola asociācijas ( NBA ) spīdeklis pauda prieku par Žagara sniegumu, kā arī akcentēja, ka latvietis ir īpašs spēlētājs. Savukārt Žagars neslēpa, ka savulaik, kad tika uzdots jautājums, kurš ir viņa iecienītākais spēlētājs, atbilde bijusi Deniss Šrēders. \"Tas, ka viņš tagad pie manis pienāca un pateica labus vārdus, man nozīmē daudz.\" \"I had a question—who was my favorite NBA player? I said Dennis Schroder... It obviously means a lot that he came over here and said what he said.\" (via  @OneSportsPHL  /IG)  pic.twitter.com/3e2vDM34Mu — ClutchPoints (@ClutchPoints)  September 6, 2023 Zīmīgi, ka tieši Šrēderam bijusi gana nozīmīga loma Žagara klubu karjerā. Pērn viņš no Spānijas kluba Badalonas \"Joventut\" tika izīrēts Vācijas vienībai Braunšveigas \"Lowen\", kuras īpašnieks ir tieši Šrēders. \"Viņš man palīdzēja tikt prom no \"Joventut\" un atkal atrast basketbola ritmu, izbaudīt spēli.\" Žagaru pašam piederošā komandā atceras arī Šrēders, norādot, ka tolaik latvietis cīnījies ar savainojumiem un neesot varējis spēlēt daudz, taču kopš tā laika spēris lielus soļus savā attīstībā. 🇩🇪 Dennis Schroder on Arturs Zagars playing for Braunschweig, the team he owns: \"He played there one and a half years ago. He was a little bit hurt, and he couldn’t play that much. But since then, he made a huge jump. Shoutout to him, he played well tonight. He did his thing\".  pic.twitter.com/8DdYI1QTx9 September 6, 2023", "link": "https://www.delfi.lv/sports/news/pasaules-kauss-basketbola-2023/zinas/video-sreders-sajusma-par-zagaru-un-nosauc-vinu-par-ipasu.d?id=55921418"},
{"title": "Video: Žagara caurgājiens - viena no ceturtdaļfinālu spilgtākajām epizodēm", "category": "Sports", "body": "Latvijas basketbola izlases  saspēles vadītājs  Artūrs Žagars  Pasaules kausā pārsteidzis daudzus un arī ceturtdaļfinālā izpelnījies rīkotāju uzmanību - viņš kārtējo reizi iekļauts spilgtāko momentu izlasē. Pasaules kausa ceturtdaļfināla spēlē  Latvija dramatiskā cīņā ar 79:81 piekāpās Vācijai , bet Žagars spēlē guva 24 punktus, būdams rezultatīvākais Latvijas valstsvienībā. Tieši Žagara caurgājieni palīdzēja Latvijai mača izskaņā sadeldēt pārsvaru un  saasināt cīņu, tiekot pie pēdējo sekunžu izšķirošā metiena.  Viens no šiem caurgājieniem arī izpelnījies Pasaules kausa rīkotāju uzmanību, to iekļaujot ceturtdaļfināla TOP 10.", "link": "https://www.delfi.lv/sports/news/pasaules-kauss-basketbola-2023/video/video-zagara-caurgajiens-viena-no-ceturtdalfinalu-spilgtakajam-epizodem.d?id=55925388"},
{"title": "'Ventspils' cīnās neizšķirti ar 'Dinaburg'", "category": "Sports", "body": "Sestdien, 6.augsutā Latvijas futbola virslīgas 19.kārtas spēlē tikās \"FC Dinaburg\" un FK \"Ventspils\". Skanot spēles beigu svilpei, uzvarētāju tā arī neizdevās noskaidrot - spēle beidzās ar neizšškirtu rezultātu 3:3.  34'Žuromskis, 60', 74'Valuškins / 4', 72'Rimkus, 24'Butriks.  Fjodorovs, Žuromskis, Čugunovs, Savčenkovs, Burlakovs (77'Rodins), Sokolovs, Boruns, Šmikovs, Ziziļevs, Pučinskis (58'Valuškins), Krikļivijs (90+1'Volkovs).  Davidovs, Himičs (56'Kačanovs), Soleičuks, Sokoļskis, Bička, Stukaļinas, Rehviašvili, Krohmers, Butriks, Rimkus, Slesarčuks (63'Grubers).  78'Sokolovs, 82'Šmikovs / 34'Sokoļskis, 82'Kačanovs.  Vadims Čerņikovs.   Pēteris Mileika, Haralds Gudermanis.  200.", "link": "https://www.delfi.lv/sports/news/futbols/ventspils-cinas-neizskirti-ar-dinaburg.d?id=11907923"},
{"title": "Ceļš uz Parīzi: zināmi potenciālie Latvijas pretinieki kvalifikācijā", "category": "Sports", "body": "Pēc Kanādas izlases iekļūšanas Pasaules kausa pusfinālā noskaidrojušās visas Parīzes olimpisko spēļu tiešo ceļazīmju īpašnieki un potenciālās Latvijas pretinieces kvalifikācijas turnīrā. Parīzes olimpiskajās spēlēs 2024. gadā vīriešu basketbola turnīrā piedalīsies 12 komandas, bet Pasaules kausā tika sadalītas septiņas tiešās ceļazīmes. Līdz ar rīkotāju Franciju ceļazīmes uz Parīzi ieguva Amerikas divas labākās komandas ASV un Kanāda (spēlēs pusfinālā), divas labākās Eiropas komandas Serbija un Vācija (spēlēs pusfinālā), labākā Āzijas komanda Japāna (19. vieta Pasaules kausā), labākā Okeānijas komanda Austrālija (10. vieta Pasaules kausā) un labākā Āfrikas komanda Dienvidsudāna (17. vieta Pasaules kausā). Tādējādi zināmas astoņas no 12 olimpisko spēļu dalībniecēm, bet pēdējās četras tiks sadalītas kvalifikācijas turnīros, kuros piedalīsies 24 komandas. Sagaidāms, ka kvalifikācijas turnīri risināsies nākamajā vasarā neilgi pirms olimpiskajām spēlēm, bet norise un formāts vēl oficiāli jāapstiprina FIBA. Pirms iepriekšējām olimpiskajām spēlēm Tokijā, kuras Covid-19 pandēmijas dēļ no 2020. gada tika pārceltas uz 2021. gadu, izšķirošā atlase basketbolā vīriešiem notika mēnesi pirms pašām olimpiskajām spēlēm. Katrā no četriem turnīriem piedalījās sešas komandas, kuras bija sadalītas divās grupas pa trim katrā. Pēc viena apļa turnīra divas komandas iekļuva pusfinālā, bet pusfināla uzvarētājas finālā cīnījās par vienīgo ceļazīmi uz olimpiskajām spēlēm. Pēc Pasaules kausa noskaidrojās visas olimpiskā kvalifikācijas turnīra dalībnieces. 19 no 24 kvalifikācijas turnīra dalībniecēm noskaidroja pēc Pasaules kausā izcīnītām vietām, un tās ir: Šīm komandām pievienojušās piecas labākās reģionālo kvalifikācijas turnīru uzvarētājas –  Latvijas izlase līdz šim vienu reizi spēlējusi olimpisko spēļu kvalifikācijā. Pirms 2016. gada Rio olimpiskajām spēlēm Latvijas izlase turnīru aizvadīja Serbijā. Priekšsacīkstēs Latvija uzvarēja Čehiju un Japānu, bet pusfinālā piekāpās Puertoriko, kas pēc tam finālā cīņā par vienīgo ceļazīmi pārliecinoši zaudēja Serbijai. Latvijas vīriešu basketbola izlase līdz šim vienu reizi jau ir spēlējusi olimpiskajās spēlēs. 1935. gadā Latvijas izlase triumfēja pirmajā Eiropas čempionātā, bet nākamajā gadā bija viena no 21 izlases, kas spēlēja pirmajā basketbola turnīrā olimpiskajā vēsturē. Pirmajā spēlē Latvija ar 20:17 uzvarēja Urugvaju, bet pēc tam ar 23:34 zaudēja Kanādai un ar 23:28 zaudēja arī Polijai, izstājoties no tālākas dalības.", "link": "https://www.delfi.lv/sports/news/pasaules-kauss-basketbola-2023/zinas/cels-uz-parizi-zinami-potencialie-latvijas-pretinieki-kvalifikacija.d?id=55921292"},
{"title": "Londonas Olimpiādes rīkotāji vislielākos draudus saskata rezultātu ietekmēšanā", "category": "Sports", "body": "Rezultātu sarunāšana un nelegālu likmju veikšana totalizatoros ir lielākais olimpisko spēļu drauds, uzskata Lielbritānijas sporta ministrs Hjū Robertsons. Kā zināms, šogad Londonā notiks vasaras olimpiskās spēles. Robertsons uzskata, ka rezultātu sarunāšana un ietekmēšana ir kļuvis par lielāku biedu sporta ilgtspējai nekā dopings. \"Šo parādību nedrīkst novērtēt par zemu, jo brīdī, kad skatītāji redz, ka viņu acu priekšā notiekošais nav godīgs sports, tie uzreiz novēršas,\" Robertsona teikto citē laikraksts \"The Sunday Times\", ministram uzsverot, ka Eiropas bukmeikeru kantori labi realizē cīņu pret nelegālajām likmēm, kamēr Āzijas totalizatoros vērojama liela vieglas peļņas tīkotāju ietekme. \"Problēma neslēpjas likmju veicēju sindikātos šajā pasaules daļā, bet gan Indijā un Āzijā, kur no rokas rokā pāriet milzīgas naudas summas,\" skaidroja Robertsons. \"Esmu drošs, ka tuvāko divu vai trīs gadu laikā šī sērga skars jaunus sporta veidus, kur virmos jauni globāli skandāli. Es tikai ceru, ka tas nenotiks uz olimpiskās skatuves.\" Pirmo reizi olimpisko spēļu vēsturē Londonas Olimpiādes norisi pārraudzīs arī speciāli izveidots valsts institūciju birojs, kura galvenais uzdevums būs nepieļaut sportistu kukuļošanu un noteikt aizdomīgu likmju veikšanu. Birojs strādās sadarbībā ar Skotlendjardu un Interpolu. Londonas olimpiskās spēles notiks no 2012.gada 27.jūlija līdz 12.augustam.", "link": "https://www.delfi.lv/sports/news/vasaras-olimpiskas-speles/zinas/londonas-olimpiades-rikotaji-vislielakos-draudus-saskata-rezultatu-ietekmesana.d?id=42022530"},
{"title": "Švecovs modernās pieccīņas izskaņā izkrīt no piecnieka un Tokijas spēles noslēdz 14. vietā", "category": "Sports", "body": "Latvijas modernās pieccīņas sportists  Pāvels Švecovs  sestdien ieņēma piekto vietu pirms noslēdzošās sprinta disciplīnas, bet Tokijas olimpiskās spēles noslēdza 14. pozīcijā. Olimpisko spēļu debitants bija pēdējais Latvijas delegācijas pārstāvis. Modernās pieccīņas meistars Pāvels Švecovs pierādīja savas spējas savās kroņa disciplīnās paukošanā un peldēšanā, pirms starta sprintā atrodoties piektajā vietā kopvērtējumā. Taču sportistam ļoti spraigajā konkurencē nesanāca noturēt vietu sacensību augšgalā, olimpisko spēļu debiju noslēdzot 14. pozīcijā. Sprinta disciplīnā viņš 36 sportistu konkurencē uzrādīja 26. labāko laiku Par olimpisko čempionu ar jaunu olimpisko rekordu 1482 punktiem kļuva Lielbritānijas sportists Džozefs Čūngs, otro vietu ieņēma Ēģiptes pārstāvis Ahmeds Elgendi, kurš pakāpās no 13. pozīcijas un tieši sprinta disciplīnā bija otrs ātrākais, bet goda pjedestālu noslēdza Dienvidkorejas sportists Džuns Vungti. Sacensības sākās ceturtdien, kad Švecovs paukošanas disciplīnā  ieņēma dalītu septīto vietu . Latvijas sportists uzvarēja 22 no 35 dueļiem. Sestdien tika aizvadītas atlikušās disciplīnas. Vispirms peldēšanas sacensībās Latvijas sportists uzrādīja desmito labāko laiku (1:59,83), par ko saņēma 311 punktus. Šajā disciplīnā Švecovs pēc punktiem ieņēma dalītu devīto vietu ar pasaules ranga līderi Adamu Maroši (Ungārija). Tam sekoja paukošanas papildu kārta, kurā sportisti aizvadīja cīņas, sākot ar pēdējās vietās palikušajiem modernās pieccīņas meistariem. Švecovs svinēja uzvaras dueļos pret ukraini Pavlo Timoščenko un Janu Kufu, tādējādi apsteidzot čehu kopvērtējumā un izvirzoties jau sestajā vietā. Savukārt jāšanas sporta konkūra disciplīnā Švecovs ar zirgu \"Up to You\" nogāza divas barjeras, kā arī par sekundi atpalika no vēlamā laika, ļoti blīvā konkurencē atzīmējoties ar 16. vietu un 285 punktiem. Tas viņam ļāva pirms starta sprinta disciplīnā ar 830 punktiem ieņemt piekto vietu. Latvijas sportistu jāšanas sportā apdzina trešajā vietā esošais čehs Jans Kufs (838 punkti) un Dienvidkorejas sportists Džuns Vungti (831 punkts), bet Švecovs apsteidza tobrīd sestajā vietā esošo Krievijas Olimpiskās komitejas (KOK) pārstāvi Aleksandru Lifanovu (829 punkti) un uz 16. pozīciju nokritušo lietuvieti Justinu Kinderi, kurš ar zirgu \"I'm on Top\" pāris reizes apstājās tieši pirms barjeras. 26 gadus vecais Pāvels Švecovs olimpiskajās spēlēs startē, pateicoties vietai pasaules rangā. Ceļazīmes nodrošināšanas brīdī sportists olimpisko spēļu kvalifikācijas reitingā ierindojās 37. pozīcijā, bet pasaules rangā viņš šobrīd atrodas 27. vietā. Sportists, kurš Tokijas spēlēm kvalificējās šogad, 28. martā pirmo reizi uzvarēja Pasaules kausa posmā. Triumfu Budapeštā viņam daļēji nodrošināja pašam sportistam tīkamā paukošanas disciplīna, kurā viņš toreiz ierindojās dalītā pirmajā pozīcijā. Gan paukošana, gan peldēšana uzskatāmas par Švecova kroņa disciplīnām. Pasaules kausa posmā Budapeštā sportists  sprinta disciplīnā uzrādīja vien 26. labāko laiku . Portāls  \"Delfi\" piedāvāja sacensību tekstu tiešraidi.", "link": "https://www.delfi.lv/sports/news/vasaras-olimpiskas-speles/zinas/svecovs-modernas-pieccinas-izskana-izkrit-no-piecnieka-un-tokijas-speles-nosledz-14-vieta.d?id=53466939"},
{"title": "Gaidāmais ģimenes pieaugums liegs olimpiskajai čempionei Sļesarenko dalību Londonā", "category": "Sports", "body": "2012.gada Londonas olimpiskajās spēlēs nestartēs 2004.Atēnu olimpisko spēļu čempione augstlēkšanā, Krievijas vieglatlēte Jeļena Sļesarenko, kura ir pirmā bērna gaidībās. \"Man tas ir sen gaidīts notikums. Ar vīru par vecākiem gribējām kļūt jau pēc 2008.gada olimpiskajām spēlēm. Tagad nolēmu, ka ir laiks atpūsties, sadziedēt traumas un beidzot arī dot dzīvību bērniņam,\" Krievijas masu medijos citēta sportiste. \"Protams, nedaudz skumji, ka olimpiskās spēles aizritēs bez manis. Gribēju, lai viss notiek savādāk: gatavošanas Olimpiādei – Londona – zelta medaļa – bērniņš – atgriešanās – sagatavošanās – Riodežaneiro Olimpiāde.\" 2004.gadā Atēnu olimpiskajās spēlēs Sļesarenko palika nepārspēta, taču pēc četriem gadiem Pekinā viņa palika ceturtā. Krievijas augstlēcēja nav tikusi pie medaļām pasaules čempionātos, 2007. un 2011.gados paliekot ceturtā.", "link": "https://www.delfi.lv/sports/news/vasaras-olimpiskas-speles/zinas/gaidamais-gimenes-pieaugums-liegs-olimpiskajai-cempionei-slesarenko-dalibu-londona.d?id=42066960"},
{"title": "Azerbaidžānā 95% iedzīvotāju atbalsta Baku kandidēšanu uz 2020.gada olimpisko spēļu rīkošanu", "category": "Sports", "body": "Azerbaidžānā veiktā aptauja liecina, ka 95 procenti valsts iedzīvotāju atbalsta galvaspilsētas Baku kandidēšanu uz 2020. gada vasaras olimpisko spēļu rīkošanu, informēja aģentūra AP. Baku ir viena no sešām pilsētām, kas pretendē uz spēļu rīkošanu. Savas kandidatūras izvirzījušas arī Tokija (Japāna), Stambula (Turcija), Madride (Spānija), Roma (Itālija) un Doha (Katara). Aptaujas veicēji intervējuši 1000 cilvēku trijās Azerbaidžānas pilsētās – Baku, Gjandžā un Sumgaitā. 2012. gada olimpiskās spēlēs norisināsies Londonā, bet 2016. gada – Riodežaneiro. Savukārt 2014. gada ziemas olimpiskās spēles notiks Sočos (Krievijā), bet 2018. gada – Pjeņčanā (Dienvidkorejā).", "link": "https://www.delfi.lv/sports/news/vasaras-olimpiskas-speles/zinas/azerbaidzana-95-iedzivotaju-atbalsta-baku-kandidesanu-uz-2020gada-olimpisko-spelu-rikosanu.d?id=42076568"},
{"title": "Ķīpsalas hallē uz lielajiem ekrāniem varēs sekot Latvijas izlases spēlēm", "category": "Sports", "body": "No 5. maija tūkstošiem hokeja fanu uzmanība tiks pievērsta Pasaules čempionāta hokejā spēlēm, jo īpaši Latvijas izlases startam. Latvijas hokeja izlases cīņas Pasaules čempionātā varēs vērot uz diviem lielajiem ekrāniem Ķīpsalas hallē un baudīt īstu fanu atmosfēru, informēja \"BT 1\" mediju koordinatore Inese Libere. 5. maijā plkst. 21.15 pret Čehijas izlasi; 7. maijā plkst. 20.15 pret Somijas izlasi; 9. maijā plkst. 16.15 pret Slovēnijas izlasi. Faniem ieeja hallē jau stundu pirms spēļu sākuma. Ķīpsalas hallē Latvijas izlasei līdzi just varēs kopā ar \"Aldari\". Ieeja bez maksas.", "link": "https://www.delfi.lv/sports/news/hokejs/kipsalas-halle-uz-lielajiem-ekraniem-vares-sekot-latvijas-izlases-spelem.d?id=14299223"},
{"title": "'Skonto' halli ekspulatācijā varētu nodot 2.maijā", "category": "Sports", "body": "Pasaules hokeja čempionāta norisei nepieciešamo \"Skonto\" halli ekspluatācijā varētu nodot 2.maijā, prognozēja SIA \"Stadions\" vadītājs Guntars Indriksons. \"Skonto\" paveikto darbu progresu atzinīgi novērtēja čempionāta rīkošanas uzraudzības darba grupa. \"Skonto\" ir atrisinājusi ūdens piegādes problēmas, kā arī videonovērošanas kameru uzstādīšanu un pienācīgu apgaismojuma nodrošināšanas jautājumus. Pašlaik hallē uzsākta elektronisko tablo uzstādīšana. Izvērtējot esošo situāciju, darba grupa atzina, ka nav pamata bažām, ka \"Skonto\" varētu būt negatava čempionāta spēļu uzņemšanai. Latvijas Hokeja federācijas prezidents Kirovs Lipmans gan pauda bažas, ka tablo darbības pārbaudei ir atlicis ļoti maz laika, tāpēc iespējamo nepilnību gadījumā varot rasties problēmas. Indriksons klātesošos informēja, ka tablo uzstādīšanu klātienē vada Šveices ražotājkompānijas pārstāvji, kuri tablo devuši visas garantijas, tāpēc bažām par iespējamām problēmām nevajadzētu rasties. 2.maijā \"Skonto\" halle arī pilnībā varētu tikt nodota hokeja čempionāta rīkotāju rīcībā. Darba grupa vienojās, ka uz \"Skonto\" hallē notiekošajām čempionāta spēlēm tiks nodrošināti 25 000 biļešu, kuras tiks atdotas Latvijas skolēniem, jaunajiem hokeja sporta audzēkņiem un bērnunamu audzēkņiem. Apmēram 1800 biļetes varētu tik piešķirtas bērnunamu audzēkņiem, bet jaunie hokejisti saņemtu apmēram 1200 biļetes. Pasaules hokeja čempionāts Rīgā norisināsies no 5.maija līdz 21.maijam.", "link": "https://www.delfi.lv/sports/news/hokejs/skonto-halli-ekspulatacija-varetu-nodot-2maija.d?id=14299728"},
{"title": "Latvijas izlase pārbaudes spēlē pārspēj Dāniju (precizēts)", "category": "Sports", "body": "Piektdien, 28.aprīlī Latvijas hokeja izlase Rodovrē, Dānijā pārbaudes spēlē tikās ar Dānijas izlasi un izcīnīja uzvaru ar 5:3. Otrā perioda sākumā Janniks Hansens panāca jau 2:0 dāņu labā. Spēles 29.minūtē pēc herberta Vasiļjeva un Georgija Pujaca piespēlēm, izmantojot skaitlisko pārākumu, vārtus guva Viktors Bļinovs. 34.minūtē neizšķirtu panāca pirmo vārtu piespēles autors - Herberts Vasiļjevs. Trešā perioda ceturtajā minūtē Latviju vadībā pēc Viktora Bļinova piespēles izvirzīja Miķelis Rēdlihs, taču pēc piecām minūtēm Jens Nīlsens panāca 3:3. Veiskmīga Latvijas izlasei izrādījās 54.minūte, kad vispirms no Aleksdandra Semjonova piespēles vārtus guva Leonīds Tambijevs, bet vēl pēc 39 sekundēm spēles galarezultātu - 5:3, panāca pirmo vārtu autors Viktors Bļinovs.", "link": "https://www.delfi.lv/sports/news/hokejs/latvijas-izlase-parbaudes-spele-parspej-daniju-precizets.d?id=14301521"},
{"title": "Latvijas basketbolisti pret Banki dzimteni Itāliju sāk cīņu par Pasaules kausa piekto vietu", "category": "Sports", "body": "Latvijas vīriešu basketbola izlase  šodien Manilā Pasaules kausa pusfinālā par 5. līdz 8.vietu tiksies ar Itāliju. Mačs starp itāļu treneru  Lukas Banki  un Džanmarko Poceko vadītajām komandām sāksies plkst.11.45 pēc Latvijas laika, tiešraidē to translējot kanālam TV3, bet portāls \"Delfi\" piedāvās dueļa teksta tiešraidi. Trešdien ceturtdaļfinālā Pasaules kausa debitante  Latvija dramatiskā cīņā ar rezultātu 79:81 zaudēja Vācijai , finālturnīrā neizcīnot ceļazīmi uz Parīzes olimpiskajām spēlēm. Savukārt Itālija pārliecinoši ar 63:100 atzina ASV pārākumu. Otrajā mazajā pusfinālā plkst.15.30 tiksies Lietuva ar Slovēniju, un šajā mačā noskaidrosies latviešu pretiniece sestdien cīņā par piekto vai septīto pozīciju. Latvijas valstsvienības rindās līdzšinējās spēlēs rezultatīvākais ar vidēji 14,2 punktiem un 6,0 rezultatīvām piespēlēm bijis  Artūrs Žagars . Rezultatīvi bijuši arī  Dāvis Bertāns  (13,7 punkti), Rolands Šmits (13,5) un divas spēles aizvadījušais Dairis Bertāns (14). Andrejam Gražulim ir caurmērā 12,5 punkti, 1,5 pārtvertas bumbas un 1,2 bloķēti metieni, tāpat daudzpusīgi spēlējis  Rodions Kurucs  - viņam vidēji 8,0 punkti, 6,8 atlēkušās bumbas un 1,2 pārtvertas bumbas. Itālijas izlasē augstu rezultativitāti demonstrējis Simone Fontekjo, kurš sešos mačos vidēji guvis 18,3 punktus un izcīnījis 6,3 atlēkušās bumbas. Jūtas \"Jazz\" uzbrucējs Fontekjo ir vienīgais šobrīd aktīvais  NBA  spēlētājs Itālijas izlasē. Kopš 1992.gada Latvija ar Itāliju tikusies astoņas reizes un izcīnījusi trīs uzvaras, pēdējo reizi savā starpā spēkojoties pirms 12 gadiem. Latvijas basketbolisti savu debijas finālturnīru sāka ar 109:70 uzvaru pār Libānu un 88:86 panākumu pār Franciju, pēdējā grupas spēlē ar 75:101 atzīstot Kanādas pārākumu. Otrā posma spēlēs Latvija ar 74:69 uzvarēja Spāniju un ar 104:84 - Brazīliju. Itāļi finālturnīru sāka ar uzvaru pār Angolu (81:67), pēc tam situāciju sarežģīja zaudējums Dominikānai (82:87), taču trīs uzvaras pēc kārtas - pār Filipīnām (90:83), Serbiju (78:76) un Puertoriko (73:57) - deva vietu ceturtdaļfinālā. Piektdien pusfinālos tiksies ASV ar Vāciju un Kanāda ar Serbiju. Šīs četras izlases nodrošinājušas vietas Parīzes olimpisko spēļu turnīrā, tāpat kā Japāna, Dienvidsudāna un Austrālija. Labāko astoņniekā iekļuvušās izlases par medaļām spēkojas \"SM Mall of Asia\" arēnā Manilas ostas rajonā. Pasaules kausa finālturnīrā tika noskaidrotas septiņas Parīzes olimpisko spēļu turnīra dalībnieces, kā arī vēl 19 valstsvienības, kuras kopā ar piecu reģionu priekškvalifikācijas sacensību uzvarētājām nākamvasar cīnīsies par pēdējām četrām ceļazīmēm uz olimpiskajām spēlēm. Latvijas izlases sastāvs Pasaules kausa finālturnīrā: Rodions Kurucs (Mursijas UCAM, Spānija), Dāvis Bertāns (Oklahomasitijas \"Thunder\", NBA), Dairis Bertāns (\"VEF Rīga\"), Anžejs Pasečņiks (\"Palencia\", Spānija), Rolands Šmits (Kauņas \"Žalgiris\", Lietuva), Artūrs Strautiņš (Tortonas \"Derthona\", Itālija), Klāvs Čavars (Jokohamas \"Exellence\", Japāna), Aigars Šķēle (Lielpolijas Ostruvas \"Stal\", Polija),  Andrejs Gražulis  (Trento \"Aquila\", Itālija),  Artūrs Kurucs  (Patras \"Promitheas\", Grieķija), Artūrs Žagars (Ķēdaiņu \"Nevežis\", Lietuva), Kristers Zoriks (Izmiras \"Petkim Spor\", Turcija). Itālijas izlases sastāvs Pasaules kausa finālturnīrā: Marko Spisu (Venēcijas \"Umana Reyer\"), Stefano Tonuts, Nikolo Melli, Džampaolo Riči, Luidži Datome (visi - Milānas \"AX Armani Exchange Olimpia\"), Simone Fontekjo (Jūtas \"Jazz\", NBA), Mateo Spanjolo, Gabriēle Pročida (abi - Berlīnes \"Alba\", Vācija), Akille Polonāra, Alesandro Pajola (abi - Boloņas \"Virtus\"), Muhamets Diufs (Lugo \"Breogan\", Spānija), Luka Severīni (Tortonas \"Derthona\").", "link": "https://www.delfi.lv/sports/news/pasaules-kauss-basketbola-2023/zinas/latvijas-basketbolisti-pret-banki-dzimteni-italiju-sak-cinu-par-pasaules-kausa-piekto-vietu.d?id=55921810"},
{"title": "Video: Latvija, Gražuļa iedvesmota, uzvar Itāliju un cīnīsies par piekto vietu Pasaules kausā", "category": "Sports", "body": "Latvijas basketbola izlase  ceturtdien, 7. septembrī, pusfinālā par 5. - 8. vietu uzvarēja Itāliju un cīnīsies par piekto vietu Pasaules kausā. Latvijas basketbolisti bija pārāki ar 87:82 . Lielisku sniegumu demonstrēja  Andrejs Gražulis , kurš guva 28 punktus, no spēles grozā raidot 12 no 13 metieniem.", "link": "https://www.delfi.lv/sports/news/pasaules-kauss-basketbola-2023/video/video-latvija-grazula-iedvesmota-uzvar-italiju-un-cinisies-par-piekto-vietu-pasaules-kausa.d?id=55923854"},
{"title": "Video: Ar šādu spēli Pasaules kausā bijām pelnījuši ko taustāmu, domā Dairis Bertāns", "category": "Sports", "body": "Latvijas basketbola izlase  savā debijas Pasaules kausa izcīņā izcīnīja piekto vietu turnīrā, pēdējā spēlē pieveicot Lietuvas valstsvienību. Pēc spēles  Artūrs Kurucs ,  Andrejs Gražulis  un  Dairis Bertāns  sniedz komentārus par paveikto. Latvijas basketbolisti sestdien Pasaules kausu noslēdza ar izcīnītu piekto vietu -  cīņā par šo pozīciju ar 98:63 tika sagrauta principiālā pretiniece Lietuva . \"Nedaudz skumji, bijām tik tuvu. Zinām, ka ar savu spēli varbūt bijām pelnījuši ko taustāmāku,\" neslēpa Latvijas izlases kapteinis Bertāns.", "link": "https://www.delfi.lv/sports/news/pasaules-kauss-basketbola-2023/video/video-ar-sadu-speli-pasaules-kausa-bijam-pelnijusi-ko-taustamu-doma-dairis-bertans.d?id=55931110"},
{"title": "Banki: neraugoties uz to, ka mūsu sirdis ir salauztas, mums jāturpina spēlēt", "category": "Sports", "body": "Latvijas basketbola izlases  spēlētājiem ir pavisam īss laiks, lai pārvarētu sliktās domas, nožēlu un vilšanos, jo jau pēc mazāk nekā 24 stundām komandai atkal jādodas laukumā un jāaizvada spēle pret Itālijas valstsvienību, pēc sāpīgā zaudējuma teica galvenais treneris  Luka Banki . Jau vēstīts, ka Latvijas izlase  ar rezultātu 79:81 (16:13, 18:23, 25:26, 20:19) dramatiskā  cīņā piekāpās Vācijai. Bertānam bija iespēja izraut Latvijai uzvaru, taču viņa pēdējais metiens grozā nelidoja. \"Protams, ka šobrīd esam ļoti sarūgtināti, bet tāpēc mums nav jāpazaudē mūsu lielā vīzija par mūsu ceļu, ko mēs paveicām, lai sasniegtu panākumus laukumā. Spēles stils un identitāte ļāva mums no Džakartas doties uz Manilu un būt kopā ar vēl septiņām labākajām komandām pasaulē,\" pēcspēles preses konferencē teica Banki. \"Tas, ka mēs esam spējīgi sacensties ar šādām komandām mani dara ļoti lepnu. Tas arī viss.\" Latvijas izlase mačā pret Vāciju ceturtajā ceturtdaļā nonāca iedzinējos ar 11 punktu deficītu, un Banki uzskata, ka tas bija sliktākais moments šajā spēlē. \"Pretinieki atrada labus risinājumus, pateicoties Vagnera spējai gūt punktus. Varbūt kāds aizmirsa faktu, ka mēs spēlējām pret komandu, kurā ir četri NBA un vairāki Eirolīgas spēlētāji. Mūsu aizsardzība šodien bija gandrīz perfekta,\" sacīja treneris. \"Tajā brīdī mēs mazliet pazaudējām koncentrāciju un sākām steigties. Mēs runājam par detaļām, kas var komandu padarīt perfektu. Mēs neesam perfekti, taču mēs lepojamies ar saviem trūkumiem.\" Banki arī uzskata, ka Latvijas izlase šobrīd dodas pareizajā virzienā. Komandā šobrīd esot lielisks jauno un pieredzējušo spēlētāju apvienojums, un viņi lieliski saprotas. \"Jaunie spēlētāji tiek uzņemti šajā programmā. Mums jāvirzās uz priekšu. Mūsu nākamais mērķis nav olimpisko spēļu kvalifikācija, bet gan rītdiena, kad mums ir vēl viena spēle. Ja ir iespēja spēlēt pret septiņām labākajām komandām pasaulē, tad tā ir jāizmanto, neraugoties uz to, ka mūsu sirdis ir salauztas. Mums ir jāspēlē un tas jādara labi,\" turpināja Banki, norādot, ka nākamo spēļu pieredze var būt ļoti noderīga. \"Tikai spēlēšana pret labākajiem var ļaut tev izaugt. Šai komandai pietrūka starptautisko spēļu pieredzes, jo tā lielajos turnīros nav spēlējusi kopš 2017. gada. Mums katra spēle ir svarīga, lai varētu turpināt izaugsmi. Mēs redzam ceļu, esam priecīgi par to, ko izdarījām. Esam fokusējušies uz nākotni.\" Spēlētājiem nākamais uzdevums esot mēģināt atpūsties, ja tas ir iespējams. \"Viņiem jāatrod veids, kā sakārtot galvu, jo šobrīd viņiem ir sliktas domas, nožēla un vilšanās. Mums ir jāatsvaidzina mūsu prāts, lai varētu spēlēt nopietnu basketbolu,\" treneris klāstīja. Latvija turnīru turpinās ar spēli par 5. līdz 8. vietu, jau ceturtdien pulksten 11:45 tiekoties ar Itāliju, kas ir Banki dzimtene. \"Man būs dīvaini spēlēt pret Itāliju. Kad es sāku darbu ar Latvijas izlasi, es nedomāju, ka pēc diviem gadiem es būšu Pasaules kausā, lai spēlētu pret Itāliju TOP 8 fāzē. Esmu ļoti lepns par to,\" noslēdza Banki.", "link": "https://www.delfi.lv/sports/news/pasaules-kauss-basketbola-2023/zinas/banki-neraugoties-uz-to-ka-musu-sirdis-ir-salauztas-mums-jaturpina-spelet.d?id=55920112"},
{"title": "Foto: Latvijas izlase ar asarām acīs atvadās no cīņas par Pasaules kausa medaļām", "category": "Sports", "body": "Latvijas basketbola izlase  trešdien Pasaules kausa ceturtdaļfinālā  ar 79:81 zaudēja Vācijai  un atvadījās no izredzēm pacīnīties par medaļām un automātisku ceļazīmi uz nākamā gada Parīzes olimpiskajām spēlēm.", "link": "https://www.delfi.lv/sports/news/pasaules-kauss-basketbola-2023/zinas/foto-latvijas-izlase-ar-asaram-acis-atvadas-no-cinas-par-pasaules-kausa-medalam.d?id=55919678"},
{"title": "Dāvis Bertāns: tas būtu bijis lielākais metiens manā dzīvē", "category": "Sports", "body": "Latvijas basketbolists  Dāvis Bertāns  pēcspēles preses konferencē ar grūtībām valdīja emocijas pēc sāpīgā zaudējuma, un viņš neslēpa, ka šis pēdējo sekunžu metiens būtu bijis svarīgākais viņa dzīvē, ja tas būtu iekritis grozā. Jau vēstīts, ka Latvijas izlase  ar rezultātu 79:81 (16:13, 18:23, 25:26, 20:19) dramatiskā  cīņā piekāpās Vācijai. Bertānam bija iespēja izraut Latvijai uzvaru, taču viņa pēdējais metiens grozā nelidoja. \"Pēdējā ceturtdaļā mēs atspēlējām 11 punktu deficītu, to izdarījām kārtējo reizi pret pasaules TOP komandām. Tas paņem daudz enerģijas un spēku,\" teica Bertāns. \"Ja pēdējais metiens būtu iekritis, tas būtu lielākais metiens manā dzīvē.\" DAVIS BERTANS FOR THE WIN... NOT GOOD, GERMANY MOVE ON TO THE SEMI-FINALS. 🤯 #FIBAWC   pic.twitter.com/mv46svGKYb September 6, 2023 \"Esmu ļoti lepns par šo komandu, cīnījāmies katrā spēlē. Mēs bijām pozīcijā, lai uzvarētu,\" viņš turpināja. Mēs spēlējam kā komanda, spēlējam pareizā veidā. Diemžēl šoreiz spēli nenovedām līdz galam.\" Bertāns atcerējās, ka pēc pēdējās pārbaudes spēles savu skatītāju priekšā \"Arēnā Rīga\" viņa brālis un izlases kapteinis  Dairis Bertāns  solīja, ka komanda atdos visus spēkus katrā spēlē. \"Es esmu pārliecināts, ka šobrīd ģērbtuvē sēž puiši, kuri to arī ir izdarījuši,\" viņš teica. Vācijas izlase bija vispusīgākā Latvijas izlases pretiniece šajā Pasaules kausa izcīņā, norādīja basketbolists. \"Neaizmirstam, ka Vācijas izlase ir pilna ar NBA un Eirolīgas spēlētājiem, tas diezgan daudz izskaidro,\" viņš noslēdza. Latvija tagad spēlē par 5.-8. vietai jau ceturtdien pulksten 11:45 tiksies ar Itāliju.", "link": "https://www.delfi.lv/sports/news/pasaules-kauss-basketbola-2023/zinas/davis-bertans-tas-butu-bijis-lielakais-metiens-mana-dzive.d?id=55919870"},
{"title": "Basketbola savienība vēlas rīkot olimpisko kvalifikācijas turnīru, cena – pāris miljoni", "category": "Sports", "body": "Latvijas Basketbola savienība  (LBS) meklēs iespējas pieteikties uz vienu no četriem 2024. gada Parīzes olimpisko spēļu kvalifikācijas turnīriem, aģentūrai LETA teica LBS ģenerālsekretārs  Kaspars Cipruss . Latvijas basketbola izlase  trešdien  Pasaules kausa ceturtdaļfinālā ar 79:81 zaudēja Vācijai , finālturnīrā neturpinot cīņu par ceļazīmi uz Parīzes olimpiskajām spēlēm. Pasaules čempionātā Āzijā kļuvušas zināmas septiņas Parīzes olimpisko spēļu dalībnieces, kuras pievienojušās mājiniecei Francijai, bet vēl četras izlases tiks noskaidrotas nākamvasar četros kvalifikācijas turnīros ar 24 valstsvienību dalību. \"Saviem spēkiem mēs to pacelt nevaram. Licence vien maksā 2,2-2,5 miljonus Šveices franku [2,3-2,6 miljonus eiro]. Runāsim ar ministrijām, Izglītības un zinātnes ministriju,\" iespējas uzņemt vienu no turnīriem vērtēja Cipruss. Kvalifikācijas turnīra uzņemšanai jāpiesakās tuvākā mēneša laikā. Kā uzsvēra Cipruss, Latvijas pluss ir tas, ka LBS ir gatavojusi pieteikumu Eiropas čempionātam ar vienas grupas - sešu komandu - turnīru. \"Licences maksas atšķiras, taču izdevumi vairāk vai mazāk ir tie paši, nodrošinot visu nepieciešamo komandām. Centīsimies ātri iesniegt, cerot uz pozitīvu atbalstu,\" teica Cipruss. LBS ģenerālsekretārs arī noraidīja, ka Latvijas izlase no Starptautiskās Basketbola federācijas ( FIBA ) varētu saņemt kādu prēmiju par iekļūšanu Pasaules kausa labāko astoņniekā.", "link": "https://www.delfi.lv/sports/news/pasaules-kauss-basketbola-2023/zinas/basketbola-savieniba-velas-rikot-olimpisko-kvalifikacijas-turniru-cena-paris-miljoni.d?id=55921750"},
{"title": "Visu virslīgas augusta transfēru saraksts", "category": "Sports", "body": "Kā zināms, tad līdz 31. augustam klubi var pieteikt jaunus futbolistus dalībai Latvijas čempionātā. Nule kā \"Dinaburg\" sastāvu ir papildinājusi ar Krievijas kluba Kazaņas \"Rubin\" futbolistu Andreju Streļovu, savukārt \"Jūrmalai\" ir pievienojies Latvijas līdzjutējiem labi zināmais Valentīns Lobaņovs, kurš sezonu uzsāka \"Ventas\" rindās, informē Latvijas futbola federācija.  A.Žuravļovs (\"Liepājas Metalurgs\" - īrē), N.Osipovičs (Baltkrievija, \"MTZ - RIPO\"), A.Streļcovs (Krievija, \"Rubin\").  D.Jurčenko (Krievija, vārtsargs).  L.Ubalo (Argentīna), J.Kalns (\"Liepājas Metalurgs\" - īrē), R.Bezzubovs, V.Lobaņovs (abi \"Venta\").  N.Ndeki (\"Venta\"), S.Himičs (\"Dinaburg\"), D.Sokoļskis (\"Dinaburg\"), R.Mihaļčuks (\"Jūrmala\"),  I.Sļesarčuks (\"Venta\"), V.Rimkus (\"Rostov\").  M.Sluka (Slovākija).  I.Kirhners (\"Liepājas Metalurgs\" - īrē).  R.Laizāns (vārtsargs), A.Jeļisejevs.  V.Vilmanis, V.Lukonens (vārtsargs), S.Vasiļjevs.", "link": "https://www.delfi.lv/sports/news/futbols/visu-virsligas-augusta-transferu-saraksts.d?id=12106595"},
{"title": "Kanāda pretrunīgā spēlē aptur Dončiču un Slovēniju; Serbija un Vācija brauc uz Parīzi", "category": "Sports", "body": "Par Pasaules kausa pēdējo ceturtdaļfināla dalībnieci trešdien, 6. septembrī, Manilā kļuva Kanādas basketbola izlase, kas pretrunīgā un strīdīgām epizodēm pārbagātā spēlē ar 100:89 pieveica  Slovēnijas izlasi. Kanāda tagad pusfinālā tiksies ar Serbiju, bet Slovēnija cīņā par 5.-8. vietu spēlēs pret Lietuvu. Līdz ar Kanādas iekļūšanu pusfinālā zināms, ka Pasaules kausā pēdējās divas tiešās ceļazīmes uz Parīzes olimpiskajām spēlēm izcīna Vācija un Serbija, kuras spēlēs pusfinālā. Mača sākumā ļoti efektīvi darbojās abu komandu līderi – Šejs Gildžesss-Aleksandrs realizēja savus pirmos četrus metienus, būdams galvenais dzinējspēks Kanādas komandai, savukārt Luka Dončičs atbildēja ar trīspunktnieku un labu metienu izkārtošanu komandas biedriem. Slovēnijai pirmajā puslaikā bija lieliska precizitāte no trīspunktu metienu līnijas – trāpīti 10 no 17. Pirmās 20 minūtes aizritēja punkts-punktā un puslaika pārtraukumā rezultāts bija neizšķirts – 50:50. Trešās ceturtdaļas sākumā 9-2 izrāvienu veica Kanāda. Spēles trešajā ceturksnī Kanāda ar ļoti augstu precizitāti realizēja trīspunktu metienus. Kanāda trešās ceturtdaļas vidū bija vadībā ar \"+16\", taču uz to ar savu izrāvienu atbildēja Slovēnija, kas sadeldēja deficītu līdz deviņiem punktiem – pirms pēdējās ceturtdaļas rezultāts bija 80:71 Kanādas labā. Arī ceturtā ceturtdaļa iesākās ar Kanādas izrāvienu un septiņas minūtes līdz spēles beigām Ziemeļamerikas komanda bija vadībā ar 92:76. Ceturtdaļas vidū īsā laikā abas komandas zaudēja pa vienam spēlētājam – Kanādai tehnisko piezīmi nopelnīja Dilons Brukss, kurš pirmajā puslaikā nopelnīja nesportisko piezīmi, bet Slovēnijas rindās otro tehnisko piezīmi saņēma Luka Dončičs, kas faktiski pielika punktu Slovēnijas cerībām tikt pie uzvaras. Palikusi bez Dončiča, Slovēnija veica izrāvienu samazināja deficītu līdz mazāk nekā desmit punktu pārsvaram, taču ar to Balkānu nācijas komandas spēki bija izsmelti – uzbrukums iestrēga, un Kanādas līderis Gildžesss-Aleksandrs guva vairākus svarīgus punktus pēc kārtas. Kanāda svinēja uzvaru ar rezultātu 100:89. Portāls \"Delfi\" piedāvāja šīs cīņas teksta tiešraidi.", "link": "https://www.delfi.lv/sports/news/pasaules-kauss-basketbola-2023/zinas/kanada-pretruniga-spele-aptur-doncicu-un-sloveniju-serbija-un-vacija-brauc-uz-parizi.d?id=55920070"},
{"title": "'Lauzām, lauzām, bet nenolauzām' – Gražulis un Šmits pēc sirdi plosošā zaudējuma", "category": "Sports", "body": "Latvijas basketbola izlases  uzbrucēji  Andrejs Gražulis  un  Rolands Šmits  zaudējuma Pasaules kausa izcīņas ceturtdaļfinālā neslēpa, ka mača iznākums ir ļoti sāpīgs, tomēr viņi arī lepojās par parādīto cīņassparu. Jau vēstīts, ka Latvijas izlase  ar rezultātu 79:81 (16:13, 18:23, 25:26, 20:19) dramatiskā  cīņā piekāpās Vācijai, noslēdzot cīņu par godalgām. \"Lauzām, lauzām, bet nenolauzām. Ceturtajā ceturtdaļā viņi aizgāja pa priekšu, mēs atsitāmies, bet ... nenolauzām. Sūdīgi,\" pēc mača teica Gražulis. Viņš arī stāstīja, ka komanda koncentrējās uz Denisa Šrēdera ierobežošanu, jo viņš ir galvenais spēles veidotājs Vācijai. \"Apgrūtinājām, cik varējām. Šodien sanāca, bet nepietiekami, jo viņš kaut ko tāpat iemeta.\" \"Protams, tas bija ļoti sāpīgs zaudējums, bet es uzskatu, ka spēle bija ļoti laba, bet kaut kas beigās pietrūka. Tāds arī bija tas rezultāts. Esmu priecīgs par komandu, jo mēs cīnījāmies un parādījām, ka varam spēlēt ar šādām komandām. Mēs ne ar ko neatpaliekam no tām,\" norādīja Šmits. \"Šī bija ļoti fiziska spēle. Nekur zem groza nevarēja ieiet bez kontakta. Mēs cīnījāmies. Mums rokas nekad nenolaižas, esam pierādījuši, ka varam atspēlēties un cīnīties līdz pašām beigām,\" viņš turpināja.", "link": "https://www.delfi.lv/sports/news/pasaules-kauss-basketbola-2023/video/lauzam-lauzam-bet-nenolauzam-grazulis-un-smits-pec-sirdi-plososa-zaudejuma.d?id=55920402"},
{"title": "Londonas Olimpisko drošību garantēs 13 500 militārās personas", "category": "Sports", "body": "Lai garantētu drošību 2012.gada Londonas Olimpiskajās spēlēs, tās apsargās 13 500 militārās personas, vēsta Lielbritānijas laikraksts “Telegraph”. Lielbritānijas aizsardzības ministrs Fils Hamonds atklāja, ka Olimpiskajās spēlēs aptuveni 7500 militārās personas strādās kā apsargi un pie ieejas pārmeklēs atnākušos skatītājus, bet 5000 armijnieku, no kuriem 1000 būs ātrās reaģēšanas vienība, palīdzēs policijai, kurai būs 12 000 virsnieku. Vēl 1000 militāristu sniegs atbalstu ārpus sacensību norises vietas. Tāpat īpaši apsargāta tiks olimpiādes atklāšanas un noslēguma ceremonija. To kuru no helihoptera uzraudzīs snaiperi, kā arī citi lidaparāti dažādu briesmu novēršanai. Kopā par Londonas Olimpisko spēļu drošību rūpēsies 41 700 cilvēku un kopējās izmaksas šim nolūkam esot viens miljards mārciņu (835 miljoni latu).", "link": "https://www.delfi.lv/sports/news/other_kinds/other/londonas-olimpisko-drosibu-garantes-13-500-militaras-personas.d?id=41988230"},
{"title": "Atklāj XXI ziemas Lauku sporta spēles", "category": "Sports", "body": "Piektdien Alūksnē plkst.18 atklāja Latvijas XXI ziemas Lauku sporta spēles, kurās piedalīsies aptuveni 600 dalībnieku no 22 Latvijas rajoniem. Paredzams, ka spēlēs līdzdarbosies republikas sporta dzīves vadītāji, atsevišķi Saeimas deputāti un Alūksnes pilsētas domes pārstāvji.", "link": "https://www.delfi.lv/sports/news/other_kinds/other/atklaj-xxi-ziemas-lauku-sporta-speles.d?id=43964"},
{"title": "Latvijas modernās pieccīņas meistars Švecovs uzvar Pasaules kausa posmā", "category": "Sports", "body": "Latvijas modernās pieccīņas sportists  Pāvels Švecovs  sestdien Budapeštā uzvarēja Pasaules kausa posma sacensībās. Paukošanā Švecovs uzvarēja 24 no 35 dueļiem, kas deva 244 punktus un otro pozīciju aiz mājinieka Ahmeda Hameda, kurš arī bija svinējis 24 uzvaras. Peldēšanā Latvijas sportists ieņēma septīto vietu un tika pie 313 punktiem, 200 metru distanci veicot minūtē un 58,94 sekundēs. Otro vietu Švecovs ieņēma arī jāšanā, kur ar 300 punktiem piekāpās vien gvatemalietim Čarlesam Fernandesam. Apvienotajā šaušanas un skriešanas disciplīnā, kas nav viņa stiprākā puse, Švecovs ierindojās 26. vietā, nopelnot 621 punktu, taču iepriekšējās disciplīnās iekrāto pārsvaru neatdeva. Švecovs sakrāja 1478 punktus, kas deva pirmo vietu. Otrais ar tikpat punktiem bija Hameds, bet trešais ar 1464 punktiem finišēja vācietis Patriks Dogs. Ar šo panākumu Latvijas pieccīņnieks uzlabos savas pozīcijas pasaules rangā, cīnoties par olimpisko ceļazīmi. Tieši šonedēļ Latvijas  Modernās pieccīņas  federācija paziņoja, ka mūžībā devies sportista pirmais treneris Leonīds Dmitrijevs. Iepriekšējo reizi sportists no Latvijas Pasaules kausa posmā uzvarēja pirms sešiem gadiem Kairā. Toreiz tas izdevās Ruslanam Nakoņečnijam, kurš vēl nebija Latvijas pilsonis, bet startēja ar Latvijas licenci. Jau ziņots, ka kvalifikācijā Švecovs startēja B grupā, kurā ar 1150 punktiem bija septītais, bet otrs Latvijas pārstāvis Oleksandrs Pinčuks A grupā ar 1061 punktu ieņēma 29.pozīciju. Finālam kvalificējās 36 labākie sportisti. Latvijas modernās pieccīņas sportisti vēl nav izcīnījuši ceļazīmes uz olimpiskajām spēlēm. To būs iespējams paveikt maijā gaidāmajā pasaules čempionātā vai arī, pateicoties vietai kvalifikācijas rangā. Pasaules kausa sacensībās Budapeštā sportisti cīnās arī par punktiem olimpiskajā kvalifikācijā. Modernajā pieccīņā šobrīd ir aizpildīti aptuveni 64% no kvotām. Ceļazīmes abās dzimuma grupās izcīnītas aizpērnā gada Pasaules kausa finālā, planētas meistarsacīkstēs un kontinentālajos čempionātos. Trīs ceļazīmes jāsadala šī gada pasaules čempionātā, vēl astoņas vietas pienākas pēc pasaules ranga, bet divi sportisti var pretendēt uz speciālo ielūgumu. Nākamajā dienā pēc pasaules čempionāta tiks publicēts olimpisko spēļu kvalifikācijas galējais rangs, kurā būs iekļautas arī 2021. gada Pasaules kausa sezonas sacensības, tajā skaitā fināls. Ņemot vērā šo rangu, tiks sadalītas vēl astoņas ceļazīmes. Latvijas modernās pieccīņas sportisti vēl nav izcīnījuši ceļazīmes uz olimpiskajām spēlēm.", "link": "https://www.delfi.lv/sports/news/other_kinds/other/latvijas-modernas-pieccinas-meistars-svecovs-uzvar-pasaules-kausa-posma.d?id=53059001"},
{"title": "Švecovs veiksmīgi uzsāk modernās pieccīņas sacensības un paukošanu noslēdz septītais", "category": "Sports", "body": "Latvijas sportists  Pāvels Švecovs  ceturtdien Tokijas olimpisko spēļu modernās pieccīņas sacensību paukošanas disciplīnā ieņēma septīto vietu 36 sportistu konkurencē. Atlikušās disciplīnas tiks aizvadītas sestdien. Olimpisko spēļu debitants uzvarēja 22 no 35 cīņām, par to nopelnot 232 punktus. Sportists septīto vietu dala ar Rio spēļu sudraba medaļnieku Pavlo Timoščenko no Ukrainas. Pēc sacensību pirmās dienas vadībā ar 25 uzvarām un 250 punktiem ir brits Džozefs Čūngs un Krievijas Olimpiskās komitejas (KOK) sportists Aleksandrs Lifanovs, kuriem ar 24 panākumiem paukošanā un 244 punktiem seko baltkrievs Iļja Palazkovs, kā arī lietuvietis Justins Kinderis, kurš ir kaimiņvalsts pēdējā lielā cerība uz pirmo olimpisko medaļu Tokijā. Švecovs ar Kinderi sacensības aizvadīja vienā pārī. Latvijas sportists tā sauktajā \"nulltajā\" raundā piekāpās trīskārtējam pasaules čempionam no Lietuvas, ar kuru viņš ik kārtu aizvadīja pa divām cīņām pret tiem pašiem pretiniekiem. Lai gan sacensības šķietami tika iesāktas viduvēji, Švecovam to ievadā bija jāaizvada dueļi ar vairākiem spēcīgiem sportistiem. Latvijas sportists piekāpās topošajam līderim Lifanovam, bet pieveica jau minēto Timoščenko. Modernās pieccīņas sportists gan tūlīt pat divus raundus pēc kārtas izcīnīja pa divām uzvarām, nostabilizējoties labāko desmitniekā, no kura viņš vairāk neizkrita. Tam sekoja arī uzvara pret vācieti Patriku Dogu, kurš Rio spēlēs bija otrajā vietā paukošanā. Sacensību hronoloģijas ziņā nozīmīgākās bija 11. līdz 14. kārta, kuru laikā rīdzinieks svinēja septiņas uzvaras pēc kārtas. Tai skaitā tika pieveikts spēcīgais Baltkrievijas sportists Palazkovs. Savukārt viens no pozitīvākajiem mirkļiem pēdējo kārtu laikā bija uzvara pār pirmajā vietā finišējušo Čūngu. Sacensību 16. kārtā Švecovs gan arī piedzīvoja vienīgo neizšķirtu, kas modernajā pieccīņā nozīmē zaudējumu abiem dalībniekiem. To Latvijas sportists nopelnīja duelī ar Džeimsu Kuku, kurš ar Čūngu pirms trim gadiem komandu sacensībās izcīnīja sudraba medaļas. Piektdien modernās pieccīņas sacensības turpinās un noslēgs dāmas, bet vīriešiem nākamais starts sagaidāms sestdien pulksten 8.30, kad viņi sacentīsies peldēšanā. Noslēdzošā krosa disciplīna, pēc kuras būs zināmi medaļnieki, gaidāma pulksten 13.30. 26 gadus vecais Pāvels Švecovs olimpiskajās spēlēs startē, pateicoties vietai pasaules rangā. Ceļazīmes nodrošināšanas brīdī sportists olimpisko spēļu kvalifikācijas reitingā ierindojās 37. pozīcijā, bet pasaules rangā viņš šobrīd atrodas 27. vietā. Sportists, kurš Tokijas spēlēm kvalificējās šogad, 28. martā pirmo reizi uzvarēja Pasaules kausa posmā. Triumfu Budapeštā viņam daļēji nodrošināja pašam sportistam tīkamā paukošanas disciplīna, kurā viņš toreiz ierindojās dalītā pirmajā pozīcijā.", "link": "https://www.delfi.lv/sports/news/vasaras-olimpiskas-speles/zinas/svecovs-veiksmigi-uzsak-modernas-pieccinas-sacensibas-un-paukosanu-nosledz-septitais.d?id=53460139"},
{"title": "Uz 2020.gada Olimpisko spēļu rīkošanu oficiāli kandidē sešas pilsētas", "category": "Sports", "body": "Noslēdzoties Starptautiskās Olimpiskās komitejas (SOK) noteiktajam 2020.gada vasaras Olimpisko spēļu rīkošanas pieteikumu iesniegšanas termiņam, kļuvis zināms, ka uz olimpiādes uzņemšanu oficiāli kandidēs sešas pilsētas - Baku, Doha, Stambula, Madride, Roma un Tokija. Oficiālo pieteikumu iesniegšanas termiņš bija ceturtdienas pusnakts. Nākamā gada maijā SOK no saraksta svītros vājākos pretendentus, 2013.gada janvārī novērtēšanas komisijas sāks pilsētu vizītes, bet tajā pašā gadā Buenosairesā tiks nosaukta spēļu rīkotājpilsēta. Ar vislielākajām prasībām klajā nākusi Doha, kas savas uzvaras gadījumā piedāvā Olimpiskās spēles aizvadīt oktobra beigās un novembrī. Parasti vasaras olimpiskās spēlēs norisinās jūlijā un augustā. Kā zināms, Katarā 2022.gada notiks Pasaules kausa izcīņa futbolā. Arī šī sporta foruma kontekstā valstī esošo karsto laika apstākļu dēļ ilgi tika spekulēts, ka tas norisināsies rudenī vai pat ziemā, taču vēlāk tika izlemts mačus aizvadīt, kā ierasts, vasarā speciāli augstām gaisa temperatūrām pielāgotos stadionos. Doha, Baku, Tokija un Madride piedalījās balsojumā par 2016.gada Olimpisko spēļu rīkošanu, taču piekāpās Riodežaneiro. No iespējas rīkot prestižo sporta forumu atteicās Dienvidāfrikas Republika (DĀR), Apvienoto Arābu Emirāti (AAE) un ASV, lai arī Lasvegasa bez ASV Olimpiskās komitejas (USOC) apstiprinājuma pēdējā brīdī iesniedza savu pieteikumu. Kā zināms, 2012.gada vasaras Olimpiskās spēles notiks Londonā.", "link": "https://www.delfi.lv/sports/news/other_kinds/other/uz-2020gada-olimpisko-spelu-rikosanu-oficiali-kandide-sesas-pilsetas.d?id=40434945"},
{"title": "Eiduka cer, ka Londonā Latvija būs pārstāvēta ar sešiem šķēpmetējiem", "category": "Sports", "body": "Šķēpmetēju trenere  Valentīna Eiduka  ir par 99 procentiem pārliecināta, ka 2012.gada Londonas olimpiskajās spēlēs Latviju pārstāvēs trīs šķēpa metēji un trīs šķēpa metējas. ''Visi trenējas ļoti cītīgi, un visam ir jābūt kārtībā,'' prognozēja Eiduka. Vienīgi šķēpmetēju līderim Vadimam Vasiļevskim traucējot savainojums, un tādēļ viņš ar pilnu jaudu vēl baidās mest no skrējiena. Ar 88,22 metriem pagājušajā gadā Vasiļevskis ir izpildījis olimpisko A normatīvu ‒ 82 metri. Tas pa spēkam bijis arī pasaules junioru rekordistam Zigismundam Sirmajam (84,69), bet sievietēm nepieciešamo 61 metru pieveikusi  Madara Palameika  (63,46). Eiduka ir pārliecināta, ka pa spēkam kvalificēties olimpiskajām spēlēm ir vēl vismaz divtik sportistiem. Vīriem trenere vēl prognozē ļoti spraigu cīņu. Abiem labākajiem seko  Ēriks Rags  (80,87), Ansis Brūns (80,40) un  Ainārs Kovals  (78,39). ''Kovalam pagaidām ir sliktāk, taču domāju, ka šogad viņš arī vēl paspēs aizmest. Vēl jau ir Rags un Brūns, kurš pagājušajā gadā arī meta 80 metru un trenējas ļoti kārtīgi – pirmais atnāk un pēdējais aiziet. Būs ļoti liela cīņa,\" pastāstīja Eiduka. Norunāts, ja A normatīvu izpildīs četri, tad ir skaidrs, ka uz olimpiskajām spēlēm dosies triju labāko rezultātu īpašnieki. Vairāk sportistu no vienas valsts vienā disciplīnā nedrīkst startēt. Rangā otrajā vietā sievietēm ir Līna Mūze (60,64), kura nav Eidukas pārziņā, bet tāda ir  Sinta Ozoliņa-Kovala , kas ar 59,50 metriem pagaidām ir trešā. Pagājušās nedēļas nogalē Ozoliņa-Kovala ieguva Rīgas ziemas vicečempiones titulu lodes grūšanā ar 14,30 metriem, par sešiem centimetriem atpaliekot no uzvarētājas ‒ daudzcīņnieces  Aigas Grabustes . ''Domāju, ka Sinta arī aizmetīs 62‒63 metrus. Lodi viņa labi grūda, ir uzlabojusi fizisko gatavību. Tā sestdiena viņai bija brīva. Visas trīs meitenes varētu aizbraukt uz olimpiskajām spēlēm,'' lēsa trenere. Eidukas grupai bija plānots doties uz treniņnometni Polijā, taču tur lielā sniega dēļ nolemts tā vietā doties uz daudz tuvāko Igaunijas pilsētu Tartu. ''Varētu jau nebraukt, taču pat mūsu Sporta manēžā ir tāds aukstums, ka es visu laiku esmu kažokā un cimdos,'' sacīja trenere. Pirms olimpiskajām spēlēm Helsinkos no 27.jūnija līdz 1.jūlijam risināsies Eiropas čempionāts, kurā šķēpa metēji plāno piedalīties un cīnīties par augstākajām vietām, lai gan 6.augustā sievietēm un 8.augustā vīriešiem jau notiks šķēpmetēju kvalifikācija Londonā. ''Starp abām sacensībām ir mēnesis. Domāju, ka tas nav tik traki un pēc Helsinkiem paspēs sagatavoties arī Londonai,'' norādīja trenere. Līdz Eiropas čempionātam un olimpiskajām spēlēm labākie šķēpa metēji nelaidīs garām iespēju piedalīties arī citās sacensībās. ''Būs studentu sacensības, bet starti Dimanta līgā ļauj arī kaut ko nopelnīt, un šādu iespēju nevar laist garām,'' sacīja Eiduka.", "link": "https://www.delfi.lv/sports/news/vasaras-olimpiskas-speles/zinas/eiduka-cer-ka-londona-latvija-bus-parstaveta-ar-sesiem-skepmetejiem.d?id=42118812"},
{"title": "Pieccīņniece Rubļevska Londonas Olimpiskajās spēlēs vēlas startēt arī paukošanā", "category": "Sports", "body": "Jeļena Rubļevska, kurai šovasar būs ceturtās olimpiskās spēles modernajā pieccīņā, ir gatava startēt atlases sacensībās, lai cīnītos par tiesībām Londonā piedalīties arī paukošanā. Vienā no modernās pieccīņas sastāvdaļām – paukošanā ar špagu – Rubļevskai vienmēr ir labi veicies. Ja izdosies realizēt šādu mērķi, Rubļevska var kļūt par otru Latvijas pārstāvi, kas vienās olimpiskajās spēlēs startējusi divos sporta veidos.  Haralds Silovs  2010.gada Vankūveras ziemas olimpiskajās spēlēs piedalījās gan šorttrekā, gan ātrslidošanā. ''Es un mans treneris Mihails Jefremenko plānojam braukt uz reģionālajām paukotāju atlases sacensībām olimpiskajām spēlēm. Tās būs aprīļa otrajā pusē. Ar mums no Latvijas Paukošanas federācijas (LPF) par to vēl neviens nav runājis, taču mēs esam gatavi tajās piedalīties,'' aģentūrai BNS pastāstīja Rubļevska. Viņa sacīja, ka arī Daugavpilī ir meitenes paukotājas un ir spēcīgi puiši, kuri arī varētu būt pretendenti. Uz šīm atlases sacensībām varēs doties tikai viens pārstāvis no valsts no katra ieroča. Rubļevska atzina, ka gatavošanās tām notiek par savu naudu, bez kādiem papildu līdzekļiem. Viņa norādīja ka pagaidām arī asmeņi, ekipējums un paukošanas sacensību izmaksas ir par personīgajiem līdzekļiem. Sportiste pieļāva, ka LPF īpaši necer uz panākumiem, taču, par spīti tam, ir nolemts piedalīties olimpiskajā atlasē, ja tas tiks ļauts. Šonedēļ Rubļevska uz mēnesi dodas uz Ameriku. Vispirms būs treniņnometne Kolorādo štatā ASV, kur gatavošanās sezonas pirmajiem startiem pieccīņā noritēs 2000 metru augstumā virs jūras līmeņa siltumā. Marta pirmajā pusē ASV austrumu pusē – Šarlotē, Ziemeļkarolīnā,– notiks Pasaules kausa (PK) pirmais posms, kur Rubļevskai pievienosies arī  Deniss Čerkovskis , bet pēc tam arī PK otrais posms būs Riodežaneiro. Pēc abiem pirmajiem posmiem un rezultātiem tajos kopā ar treneri Jefremenko tiks izlemts par piedalīšanos nākamajos divos, kas aprīlī notiks Ungārijā un Krievijā. ''Ja būs veicies labi un Pasaules kausa finālsacensībām būs pietiekami daudz punktu, tad uz Rostovu skaidrs, ka nebraukšu, bet uz Ungāriju – varbūt,'' paskaidroja sportiste. PK kalendārā nozīmīgākās ir finālsacensības, kurās tiesības startēt iegūst 36 labākie pēc punktiem atsevišķajos PK posmos. Rubļevskai atšķirībā no Čerkovska šogad gūtie punkti nav tik svarīgi, jo viņa jau ir kvalificējusies olimpiskajām spēlēm. Savukārt pasaules rangā, kur līdere ir vāciete Lena Šoneborna, Rubļevska pašlaik ir 17. labākā pieccīņniece. ''Pasaules rangs gan nevienam nekādas priekšrocības vai handikapu nedod,'' viņa klāstīja. Ja nebūs nekādu traumu, Rubļevska plāno piedalīties arī Eiropas čempionātā, kas jūlija sākumā notiks Sofijā. Tieši pagājušā gada jūlijā Eiropas čempionātā Medvejā, Lielbritānijā, ar sesto vietu viņa kvalificējās savām ceturtajām olimpiskajām spēlēm, kur augstākais panākums pagaidām ir sudraba medaļa 2004.gadā Atēnās. Rubļevska atzinīgi vērtē rīkotāju centienus padarīt sacensības pieccīņā spraigākas, taču vēl ir neprognozējamas lietas. ''Skatītājiem ir interesantāk, un arī mums ir interesanti. Taču starptautiskā federācija vēl līdz galam nav apguvusi šaušanas sistēmu ar lāzeru, kas vēl nedarbojas tik labi, kā vajadzētu. Ja biatlonā ir lode un ar to trāpa mērķī, tad viss skaidrs. Turpretī šaušanu ar lāzeru ļoti ietekmē dažādi apstākļi, piemēram, lietus, kādēļ rodas visādas kļūdas,'' pavēstīja sportiste. Pagājušā gada septembrī Rubļevska ieņēma 14.vietu pasaules čempionātā Maskavā, bet jūlijā Londonā bija desmitā PK finālsacensībās.", "link": "https://www.delfi.lv/sports/news/vasaras-olimpiskas-speles/zinas/pieccinniece-rublevska-londonas-olimpiskajas-speles-velas-startet-ari-paukosana.d?id=42127105"},
{"title": "'Molā' uz septiņiem ekrāniem būs iespēja sekot hokeja čempionāta spēlēm", "category": "Sports", "body": "Arī šogad t/c \"Mols\" būs iespējams just līdzi hokeja kaislībām. TV3 pārraidītās hokeja spēles būs iespējams vērot uz lielā ekrāna pie skatuves (blakus RIMI), kur krēslu rindas būs iekārtotas tā, lai būtu gan ērti apsēsties, gan lēkt kājās karstasinīgākajos spēles brīžos, portālu \"Delfi\" informēja t/c MOLS sabiedrisko attiecību konsultanteNora Kalniņa. \"Pagājušogad hokeja kaislībām \"Molā\" bija ļoti liela atsaucība un ceram, ka tāda tā būs arī šogad, jo tirdzniecības centra pozitīvā puse šajā ziņā ir iespēja visai ģimenei lieliski pavadīt laiku – kamēr vīri pie ekrāna bauda hokeju un kādu atspirdzinošu dzērienu, daudzas dāmas labprāt izbauda citu - iepirkšanās kaisli,\" pauž t/c \"Mols\" direktore Zita Siliņa. Pirmo spēli t/c \"Mols\" jau varēs skatīties 5.maijā plkst.21:00, nākamās 7.un 9.maijā attiecīgi plkst.20:00 un 16:00, taču ar pilnu pārraidīto spēļu grafiku katrs var iepazīties gan  www.mols.lv , gan uz vietas tirdzniecības centra informatīvajos stendos.", "link": "https://www.delfi.lv/sports/news/hokejs/mola-uz-septiniem-ekraniem-bus-iespeja-sekot-hokeja-cempionata-spelem.d?id=14329423"},
{"title": "Tikmers būs Latvijas olimpiskās delegācijas vadītājs Londonā", "category": "Sports", "body": "Latvijas olimpiskās delegācijas vadītājs 2012.gada vasaras olimpiskajās spēlēs Londonā būs  Latvijas Olimpiskās komitejas  (LOK) viceprezidents, olimpiskais vicečempions  Žoržs Tikmers . Tikmers par Latvijas delegācijas vadītāju apstiprināts LOK Izpildkomitejas sēdē 15.februārī. Tikmeram šīs būs piektās  Olimpiskās spēles  Latvijas delegācijas vadītāja amatā. Pirmo reizi Latvijas Olimpisko delegāciju LOK viceprezidents vadīja 1994.gadā Lillehammerē, tai sekoja 2006.gada ziemas Olimpiskās spēles Turīnā, 2008.gada Olimpiādes spēles Pekinā un 2010.gada ziemas Olimpiskās spēles Vankūverā.  XXX Olimpiādes spēles Londonā notiks 2012.gadā no 27.jūlija līdz 12.augustam. Šobrīd Olimpiskos kvalifikācijas normatīvus izpildījuši 22 Latvijas sportisti septiņos sporta veidos – riteņbraukšanā šosejā, vingrošanā, cīņās sporta veidā, smaiļošanā, modernajā pieccīņā, peldēšanā un vieglatlētikā. Žoržs Tikmers Olimpisko sudraba medaļu akadēmiskajā airēšanā izcīnīja Olimpiskajās spēlēs Maskavā, 1980.gadā.", "link": "https://www.delfi.lv/sports/news/vasaras-olimpiskas-speles/zinas/tikmers-bus-latvijas-olimpiskas-delegacijas-vaditajs-londona.d?id=42136998"},
{"title": "Laikraksts: latviešu līdzjutēji uz Londonas olimpiādi neraujas", "category": "Sports", "body": "Lai gan vasaras olimpiāde, kas šoreiz risināsies Londonā, noteikti ir lielākais un gaidītākais gada sporta notikums, paredzams, ka latviešu sporta līdzjutēju pulks, kas dosies atbalstīt sportistus klātienē, būs visai neliels, pirmdien vēsta laikraksts \"Neatkarīgā\". Londonas olimpiskās spēles risināsies no 27.julija līdz 12.augustam, taču latviešu līdzjutēji īpaši nevēlas apmeklēt šo nozīmīgo sporta pasākumu. Galvenais iemesls ir brauciena lielās izmaksas. \" Olimpiādes  nav domātas latviešiem,\" lakonisks ir \"SDK Namejs\" vadītājs Jānis Barkāns. \"Jā, cilvēki interesējas par iespējām braukt uz olimpiādi. Taču uzzina izmaksas, pamāj ar roku un saka, ka izvēlēsies kādu citu sporta pasākumu,\" piebilst tūrisma kompānijas \"Sporta braucieni\" valdes priekšsēdētāja Inese Krūmiņa. Ja aviobiļetes lidojumam uz Londonu jūlijā un augustā vēl var atrast par 120 latiem, tad viesnīcu izmaksas jau ir daudz dārgākas. Apmēram 15–25 kilometrus no  Londonas  divvietīgs numurs vienai naktij vidēji izmaksā ap 60 latus, bet Londonā lētākā naktsmītne uz nakti maksā 26 latus astoņu vietu istabā hostelī. Pie izmaksām gan vēl jāpierēķina dārgās ieejas biļetes, kas praktiski vairs nav nopērkamas. Internetā gan vēl ir pieejamas, taču cena svārstās ap 100 britu mārciņām, kas par sacensībām ir gana dārgi. Izvērtējot latviešu sporta līdzjutēju finansiālās iespējas, arī ceļojumu aģentūras vairs nepiedāvā uz šo sporta notikumu organizētus braucienus grupās, zinot, ka nepieciešamais braucēju skaits tāpat nesavāksies. Taču augstās izmaksas nav vienīgais iemesls, kāpēc latvieši neraujas uz olimpiādi, - Barkāns uzsver arī olimpisko spēļu radītās neērtības. \"Pats noteikti nebraukšu uz Londonu. Kāds draugs man stāstīja par olimpiādi Grieķijā – ļaužu masas, viss pārpildīts, lai tiktu uz sacensībām, kas sākas vienos pēcpusdienā, pie stadiona jau bija jābūt astoņos no rīta! Pats biju ziemas olimpiādē Turīnā. Aizgājām uz bobsleju! Taču klāt netikām – visapkārt ķīnieši un japāņi, kurus šis sporta veids nemaz neinteresē, bet viņi tur ir! Neko neredzējām, iztērējām naudu, un tā arī nesapratām, kāpēc turp aizbraucām,\" teic Barkāns. Viņš arī piebilst, ka, iespējams, no latviešu puses interese būtu lielāka, ja piedalītos kāda no Latvijas komandām. Tagad viņš prognozē, ka uz Londonu vasarā dosies mūsu pašu olimpiešu radi un draugi. Sākoties olimpiādei, ir jārēķinās, ka ir milzīgs cilvēku pieplūdums, paredzami sastrēgumi un pamatīgas drošības kontroles. Žurnālists Dīvs Reiznieks, kurš strādājis olimpiādēs Atēnās, Pekinā un Turīnā, stāsta, ka uz olimpiādes laiku akreditētajām personām pat ielās ir izveidotas atsevišķas transporta līnijas, lai nenāktos kavēties sastrēgumos, kas patiešām bijuši ievērojami. Tāpat jārēķinās ar pastiprinātu drošības kontroli, kas gan atkarībā no vietas var atšķirties bardzības ziņā, taču tas nozīmē, ka uz jebkurām sacensībām līdzjutējam jāierodas jau laikus. \"Šis ir laiks, kad vietējie izbrauc no pilsētas, lai tiktu ārā no trakuma, un, visticamāk, Londonu jūlijā un augustā neapmeklēs tie tūristi, kurus sports neinteresē\" prognozē Reiznieks.", "link": "https://www.delfi.lv/sports/news/other_kinds/other/laikraksts-latviesu-lidzjuteji-uz-londonas-olimpiadi-neraujas.d?id=42144424"},
{"title": "Strautiņš: zaudējumu pret Vāciju atstājām vakardienā", "category": "Sports", "body": "Latvijas basketbola izlase  ilgi nevarēja domāt par piedzīvoto zaudējumu Pasaules kausa ceturtdaļfinālā, pēc uzvaras ceturtdienas mačā sarunā ar aģentūru LETA teica valstsvienības uzbrucējs  Artūrs Strautiņš . Latvijas vīriešu basketbola izlase  ceturtdien Manilā Pasaules kausa finālturnīra  pusfinālā par 5. līdz 8.vietu ar 87:82 pārspēja Itāliju  un meistarsacīkstes noslēgs sestdien ar maču par piekto pozīciju. Dienu iepriekš ceturtdaļfinālā latvieši piedzīvoja pēdējo sekunžu zaudējumu Vācijai, bet jau diennakti vēlāk bija jāaizvada nākamais mačs. Kā stāstīja Strautiņš, pretinieki labi iesākuši maču, turpretī latvieši sākumā bija aizmiguši, bet pēc tam pamodās. \"Zaudējumu atstājām vakardienā un visi sapratām, ka jābūt gataviem nākamajai spēlei, jāspēlē par mūsu valsti un jādod labas emocijas sev un skatītājiem. Nevarējām ilgi domāt par vakardienu, bija jāspēlē un jāuzvar šis mačs,\" uzsvēra basketbolists. Strautiņš jau no jaunatnes vecuma spēlē Itālijā un šodienas pretinieces spēlētāji viņam ir ļoti labi pazīstami. \"Noteikti vieglāk bija zināt sīkumus, kādi viņi ir un ko no viņiem gaidīt,\" teica Strautiņš. Latvijas izlase ir pirmā Pasaules kausa debitante, kas finālturnīrā izcīnījusi piecas uzvaras. Latvieši bija arī tuvu pusfinālam un ceļazīmei uz Parīzes olimpiskajām spēlēm. \"Neesam tur, kur gribējām būt, taču cīņa par piekto vietu arī ir liels sasniegums Latvijai, tāpēc cīnīsimies arī pēdējā mačā,\" uzsvēra Strautiņš. Otrajā mazajā pusfinālā tiksies Lietuva ar Slovēniju, un šajā mačā noskaidrosies latviešu pretiniece sestdien cīņā par piekto pozīciju.", "link": "https://www.delfi.lv/sports/news/pasaules-kauss-basketbola-2023/zinas/strautins-zaudejumu-pret-vaciju-atstajam-vakardiena.d?id=55923612"},
{"title": "Foto: 'LMT/Eži' Baltijas Regbija kausā zaudē Viļņas 'Geležinis vilkas'", "category": "Sports", "body": "Svētdien, 17. maijā, Viļņā savu pirmo spēli šīs sezonas Baltijas kausa otrās divīzijas turnīrā aizvadīja Latvijas bronzas medaļu īpašnieki \"LMT/Eži\", diemžēl ar 19:47 (7:14) piekāpjoties \"Geležinis Vilkas\" komandai. Par vērtīgāko spēlētāju \"Ežu\" rindās tika atzīts Mārtiņš Bokišs. Jāpiebilst, ka šogad Baltijas kausa izcīņā piedalās pieci Latvijas klubi, kur komandas pēc spēka sadalītas divās divīzijas. Stiprākajā kompānija mūsu \"TransactPro/Miesnieki\", \"TFS Bulduri\" un RK \"Fēnikss\" spēkosies ar Šauļu \"BaltRex\" un \"Vairas\", kā arī Kauņas \"Ažuolas\". Savukārt otrā divīzija ir sadalīta divās zonās – Dienvidu un Ziemeļu –, pa četrām komandām katrā. Ziemeļos spēlēs vēl viena RK \"Miesnieki\" komanda \"Ulre/Ķekava\", Igaunijas \"Barbarians\", Minskas \"Harugva\" un \"Baltic Old Boys\", kurā apvienoti Latvijas, Lietuvas un Kaļiņingradas veterāni, bet Dienvidos mūsu \"LMT/Eži\" konkurenti ir Viļņas \"Geležinis vilkas, Šauļu \"Šiauliai-PRC\" un Polijas \"Czarni Pruszcz\" no Gdaņskas. Komandas aizvadīs viena apļa sacensības.", "link": "https://www.delfi.lv/sports/news/other_kinds/regbijs/foto-lmtezi-baltijas-regbija-kausa-zaude-vilnas-gelezinis-vilkas.d?id=45980769"},
{"title": "Foto: 'LMT/Eži' regbisti pārliecinoši uzvar 'Jūrmala/LLU'", "category": "Sports", "body": "Trešdien, 20. maijā, Rīgas Tehniskās koledžas laukumā \"Jūrmala/LLU\" vienība Latvijas regbija meistarsacīkšu ietvaros uzņēma \"LMT/Eži\" komandu. Ar rezultātu 39:3 (29:0) pārāki bija \"Eži\". \"LMT/Eži\" par šo panākumu nopelnīja piecus punktus (par uzvaru četrus un vēl vienu bonusa punktu par četriem un vairāk piezemējumiem). Tas turnīra tabulā ļauj viņiem pakāpties uz trešo vietu ar 10 punktiem četrās spēlēs. Pirmie joprojām ir \"Miesnieki/Ķekava\" ar 19 (4 spēlēs), otrie \"TFS Bulduri\" ar 11 (4), ceturtie \"Garkalne/Livonia\" ar 9 (3), piektie RK \"Fēnikss\" ar 2 (1), bet turnīra tabulu noslēdz \"Jūrmala/LLU\" bez punktiem (4). \"Jūrmala/LLU\" galvenais treneris Arvis Pilenieks: – Mūsu līmenim nospēlējām normāli. Tiesa, kamēr iespēlējamies, jau bijām dziļos mīnusos. Pret \"Ežu\" jauniešu sastāvu iznāca tāds jauneklīgs regbijs, bet gana interesants. Vienīgos punktus mūsu labā guva Oļegs Voroņins ar precīzu soda sitienu. Pieredzei tā bija ļoti vērtīga spēle. \"LMT/Eži\" treneris Mareks Dravnieks: – Spēles kvalitāte bija zem katras kritikas. No sākuma, kamēr laukumā bija mūsu pieredzējušie regbisti, vēl viss ritēja puslīdz normāli. Rezultāts tika uztaisīts. Savukārt otrajā puslaikā, kad pie vārda tika jaunie, bumba bieži vien krita ārā no rokām, spēlējam katrs par sevi, nevis visi kopā. Bija gan robi, gan kļūdas. Labi, ka jau laicīgi tika nopelnīts bonusa punkts.", "link": "https://www.delfi.lv/sports/news/other_kinds/regbijs/foto-lmtezi-regbisti-parliecinosi-uzvar-jurmalallu.d?id=45994441"},
{"title": "Lietuva netur līdzi Serbijas ātrumiem un netiek PK pusfinālā", "category": "Sports", "body": "Lietuvas basketbola izlase otrdien, 5. septembrī, neiekļuva Pasaules kausa pusfinālā, ceturtdaļfināla mačā ar 68:87 (25:24, 13:25, 17:24, 13:14) pārliecinoši piekāpjoties Serbijas izlasei. Līdz ar to zināms, ka Lietuvai būs jācīnās par 5.-8. vietai, bet nākamvasar lietuvieši piedalīsies Parīzes olimpisko spēļu kvalifikācijas turnīrā. Savukārt Serbija, lai arī iekļuvusi pusfinālā, vēl nav nodrošinājusi tiešo ceļazīmi uz Parīzi, ko iegūs divas labākās Eiropas komandas. Pusfinālā serbi tiksies ar ceturtdaļfināļa pāra Kanāda-Slovēnija uzvarētāju. Šī spēle tiks aizvadīta trešdien. Serbijas izlases rindās ar 21 gūto punktu izcēlās Bogdans Bogdanovičs, 17 punktus guva Filips Petruševs, bet 11 - Stefans Jovičs. Lietuviešu sastāvā rezultatīvākais ar 14 punktiem bija Tads Sedekerskis, kura rēķinā arī deviņas izcīnītas atlēkušās bumbas. Roks Jakubaitis atzīmējās ar 13 punktiem un deviņām rezultatīvām piespēlēm, bet pa 11 punktiem guva Igns Brazdeiķis un Jonass Valančūns. Lietuvieši šoreiz zaudēja cīņā par atlēkušajām bumbām (28 pret 33) un sliktāk izpildīja metienus no spēles, realizējot 43% (pret 55%) metienu. Divpunktu metienus Lietuvas basketbolisti izpildīja ar 54% precizitāti (serbi ar 63%), bet tālmetienus vien ar 32% (serbiem 41%). Lietuvas basketbolisti pieļāva arī vairāk kļūdu (15 pret 8), bet rezervisti guva tikai 11 (serbiem 38) punktus. Lietuva tikai pirmajā ceturtdaļā izrādīja sīvāku pretestību, kad lietuviešiem bija precīzi vairāki tālmetieni un kopumā uzbrukumā komanda darbojās sekmīgi. Pirmās ceturtdaļas gaitā Lietuva bija vadībā ar 18:12, arī 25:22, bet pirmās ceturtdaļas beigās serbi pietuvojās līdz \"-1\". Otrās ceturtdaļas sākumā serbi pirmo reizi mačā izvirzījās vadībā un to vairs neatdeva līdz pat mača izskaņai. Uzlabojot aizsardzību un neļaujot pretiniekam tikt pie brīviem metieniem, pirmā puslaika beigās Serbija panāca +11 (49:38). Lai gan Lietuva trešajā ceturtdaļā uz brīdi panāca \"-5\" (47:52), cīņas gaita daudz nemainījās – Lietuvas basketbolistiem \"iestrēga\" uzbrukums, metieni bija samocīti, bet serbi darbojās atraisīti un panāca arī 18 punktu pārsvaru trešās ceturtdaļas beigās. Pēdējās ceturtdaļas sākumā Lietuvai neizdevās salauzt serbu aizsardzību, līdz ar to pēdējās minūtes bija praktiski tikai formalitāte. Līdz mačam ar serbiem Lietuvas izlase uzvarēja visās piecās spēlēs - tika pārspēta Ēģipte (93:76), Meksika (96:66), Melnkalne (91:71), Grieķija (92:67) un ASV (110:104). Savukārt Serbija pirmajā posmā uzvarēja Ķīnu (105:63), Puertoriko (94:77) un Dienvidsudānu (115:83), bet otro posmu sāka ar zaudējumu Itālijai (76:78), tādējādi pēdējā spēlē bija jācīnās par vietu ceturtdaļfinālā, ar 112:79 pārspējot Dominikānas Republiku. Lietuva ar Serbiju tikās 2010.gada Pasaules kausa mačā par trešo vietu, toreiz Stambulā ar 99:88 uzvarot lietuviešiem. Portāls \"Delfi\" piedāvāja spēles teksta tiešraidi.", "link": "https://www.delfi.lv/sports/news/pasaules-kauss-basketbola-2023/zinas/lietuva-netur-lidzi-serbijas-atrumiem-un-netiek-pk-pusfinala.d?id=55914654"},
{"title": "Podkāsts 'Bufete': Kas latvieša sirdij tuvāks – hokeja bronza vai basketbola brīnums Pasaules kausā?", "category": "Sports", "body": "Gadu gaitā  hokejs  un  basketbols  Latvijā spēkojušies par līdzjutēju sirdīm un tiesībām saukties par nacionālo sporta veidu.  Helmuts Balderis  vai  Valdis Valters  – fani ar lielāku stāžu, iespējams, vēl tagad nepateiks, kurš izcilāks. Šis gads atkal rosina salīdzināt vēl nebijušus sasniegums gan hokejā, gan basketbolā. Cik augstu lidos  Lukas Banki  brīnumputns – \" Bufete \" virsrakstā vaicāja pirms nedēļas, un šodien jāsecina – tas arvien ir spārnos un virzienā augšup.  Latvijas izlases  piedzīvojums  Pasaules kausā  turpinās un mēs vēl nezinām, kā tas viss beigsies, bet vienu gan jau tagad var pateikt droši – dažādu balvu un atzinību dalītājiem gada beigās būs ļoti grūti izvēlēties Latvijas labāko komandu. Hokeja izlases  bronzai Tamperē sekojis basketbolistu salūts Džakartā – kā salīdzināt šos divus sasniegumus, kur tajos līdzīgais, kur atšķirīgais, un kāpēc Latvijas sporta spēlēm uz starptautiskās skatuves tieši šobrīd pavērušies šie \"paradīzes vārti\"? Par to šajā epizodē saruna ar  Arti Ābolu  – Jelgavas kluba \" Zemgale \" un Latvijas U-20 izlases galveno treneri, nacionālās izlases ilggadēju asistentu, un, kā izrādās, arī rūpīgu basketbola vērotāju. \" \" ir podkāsts par sportu, kas pulsē ar regularitāti reizi nedēļā un ko veido Latvijas sporta saimniecībā labi atpazīstamas mediju personības – sporta medija   galvenais redaktors Ingmārs Jurisons un   sporta redaktors Jānis Janševics. Aicinot studijā arī trešo sarunu biedru, podkāsta viesi, katrā no epizodēm apmēram stundas garumā apspriež Latvijas un pasaules sporta aktualitātes. Audio versijā podkāstu iespējams klausīties arī \" \", \" \" un \" \" platformās.", "link": "https://www.delfi.lv/sports/news/basketbols/podkasts-bufete-kas-latviesa-sirdij-tuvaks-hokeja-bronza-vai-basketbola-brinums-pasaules-kausa.d?id=55914318"},
{"title": "Ceturtdaļfinālu neveiksminieki: Lietuvai trūka enerģijas un emociju, Itālijai nepaveicās", "category": "Sports", "body": "No cīņas par Pasaules kausa izcīņas godalgām otrdien izstājās Lietuvas un Itālijas valstsvienības, kuras piedzīvoja zaudējumus ceturtdaļfinālā. Lietuvas izlases galvenais treneris Kazis Maksvitis bija neapmierināts par to, ka komandai trūka enerģijas un emociju, bet Itālija ļoti pārdzīvoja par zaudējumu, norādot, ka viņi nebija pelnījuši tik agrā turnīra fāzē spēkoties ar ASV. Jau vēstīts, ka Lietuvas izlase otrdien  ar rezultātu 68:87 (25:24, 13:25, 17:24, 13:14) zaudēja  Serbijas izlasei, noslēdzot cīņu par godalgām. \"Sliktākā spēle čempionātā manas komandas izpildījumā šajā čempionātā. Spēcīgākā komanda šodien uzvarēja. No mūsu puses trūka enerģijas un emociju, tas arī maksāja uzvaru. Varbūt mēs par daudz spēka atdevām pāris dienas iepriekš,\" teica Maksvitis. \"Serbija spēlēja daudz labāk. Man jau pirms spēles nepatika mūsu enerģija un koncentrācija, ar kuru piegājām mačam. Mums vajadzēja labāk spēlēt aizsardzībā, spēka uzbrukumi bija slikti. Viņi tika pie lētiem punktiem ātrās pārejās uzbrukumā.\" Lietuvas izlase Pasaules kausā šobrīd ir vienīgā komanda, kas pārspējusi ASV valstsvienību. Treneris sacīja, ka pret ASV komandai bija pavisam cita enerģija. Spēlētājs Tads Sedekerskis norādīja, ka līdz ceturtdaļfināla spēlei Lietuvai bija lielisks turnīrs, ko apstiprina uzvara pār ASV \"Mēs ļoti cienījām Serbiju, mēs gatavojāmies spēlei, bet es nezinu, kas notika. Viņi bija agresīvāki, spēlēja labāk aizsardzībā. Mēs netikām savā ritmā un var redzēt rezultātu. Viņi mūs vienkārši sabradāja,\" teica Sedekerskis. \"Spēle pret ASV bija ļoti svarīga, bet mēs uz šejieni atbraucām pēc medaļām. Mums tāds bija mērķis no pirmās treniņnometnes dienas. Neviens negaidīja, ka mēs spēlēsim tik labi. Kā mēs tagad redzam, uzvara pār ASV šobrīd vairs nenozīmē neko. Tā ir tikai vēsture. Tagad mums vairs nav iespējas cīnīties par medaļu.\" Savukārt Itālijas izlase  ar rezultātu 63:100 (14:24, 10:22, 20:37, 19:17)  kapitulēja ASV valstsvienībai. Itālijas izlases treneris Džanmarko Poceko preses konferences ievadā redzēja, ka viņa spēlētājs Nikolo Melli bija ļoti saskumis un valdīja asaras, tāpēc sāka runāt pirmais, lai arī parasti pirmais vārds tiek dots basketbolistam. \"Tāda ir mana spēlētāja reakcija. Visā pasaulē cilvēki domāja, ka mums nebūs izredžu. Melli reakcija man nozīmē visu. Mēs parādījām mūsu mentalitāti šajā turnīrā. Mēs nevaram lidot, bet mēs to nezinājām. Spēlētāji nebija pelnījuši spēlēt pret ASV, jo bija pirmie savā apakšgrupā. Tāds ir sports. Es pēc šīs spēles mīlu savus spēlētājus vēl vairāk,\" teica Poceko. Nikolo Melli norādīja, ka viņiem pietrūka veiksmes, lai izvairītos no spēles pret ASV. \"Mēs apakšgrupā izdarījām visu, ko varējām, jo bijām pirmajā vietā. Mēs bijām pelnījuši labāku iznākumu, bijām pelnījuši pārvarēt ceturtdaļfinālu, bet mums ir jāmācās gan uzvarēt, gan zaudēt. Mēs nākamajā vasarā atgriezīsimies un centīsimies kvalificēties olimpiskajām spēlēm,\" teica Melli.", "link": "https://www.delfi.lv/sports/news/pasaules-kauss-basketbola-2023/zinas/ceturtdalfinalu-neveiksminieki-lietuvai-truka-energijas-un-emociju-italijai-nepaveicas.d?id=55918226"},
{"title": "Video: Latvijas basketbolisti rūgti paliek aiz Pasaules kausa pusfināla", "category": "Sports", "body": "Latvijas basketbola izlase  trešdien, 6. septembrī, Filipīnu galvaspilsētā Manilā piedzīvoja zaudējumu Pasaules kausa ceturtdaļfinālā. Latvijas basketbolisti  ceturtdaļfinālā ar 79:81 piekāpās Vācijai , tādējādi jau ceturtdien pusfinālā par 5.-8. vietu būs jātiekas ar spēcīgo Itāliju.", "link": "https://www.delfi.lv/sports/news/pasaules-kauss-basketbola-2023/video/video-latvijas-basketbolisti-rugti-paliek-aiz-pasaules-kausa-pusfinala.d?id=55919806"},
{"title": "Fotoreportāža: 2012.gada Londonas Olimpikajām spēlēm veltītā kalendāra prezentācija", "category": "Sports", "body": "Latvijas Olimpiksā komiteja (LOK) otrdien prezentēja kalendāru, kas veltīts 2012.gada Londonas Olimpikajām spēlēm un tajā būs redzami 14 Latvijā zināmi sportisti, kuri ir arī potenciālie Londonas olimpisko spēļu dalībnieki. Tomēr olimpiskais kalendārs pārdošanā nenonāks. LOK to dāvinās visām Latvijas skolām, ieskaitot vispārizglītojošās, profesionālās un sporta skolas, kā arī nosūtīs Latvijas olimpiskās delegācijas sportistiem, treneriem, Olimpisko sporta veidu federācijām, sporta veterāniem, LOK atbalstītājiem un Olimpiskajiem centriem.", "link": "https://www.delfi.lv/sports/news/other_kinds/other/fotoreportaza-2012gada-londonas-olimpikajam-spelem-veltita-kalendara-prezentacija.d?id=41887371"},
{"title": "Visi trīs Latvijas modernās pieccīņas sportisti iekļūst Eiropas čempionāta finālā", "category": "Sports", "body": "Latvijas modernās pieccīņas sportisti Pāvels Švecovs, Ruslans Nakoņečnijs un Oleksandrs Pinčuks ceturtdien Lielbritānijā iekļuva Eiropas čempionāta finālā, kur cīnīsies par ceļazīmēm uz 2020.gada Tokijas olimpiskajām spēlēm. Švecovs 1136 punktiem A grupā ieņēma septīto vietu. Paukošanā viņš ar 18 uzvarām bija septītais (234 punkti), peldēšanā uzrādīja otru labāko rezultātu (303), bet apvienotajā šaušanas un skriešanas disciplīnā samierinājās ar 23.pozīciju (599). Savukārt Nakoņečnijs B grupā ar tikpat punktiem, cik izcīnīja Švecovs, bija 12.pozīcijā. Paukošanā viņš uzvarēja 15 dueļos un bija 20.vietā (208), peldēšanā bija piektais labākais (302), bet pēdējā disciplīnā sasniedza astoto rezultātu (626). Tikmēr Pinčuks ar 1125 punktiem bija 18.pozīcijā. Viņam paukošanā bija 14 uzvaras un 16.vieta (202), peldēšanā vien 26.rezultāts (284), bet ar uzviju izdevās startēt skriešanā un šaušanā, kur bija trešais labākais laiks (639). Sestdien finālā, kurā iekļuva 36 sportisti, tiks sadalītas astoņas ceļazīmes uz 2020.gada olimpiskajām spēlēm. Septembra sākumā Ungārijā notiks pasaules čempionāts un tajā tiks sadalītas vēl trīs ceļazīmes uz Olimpiādi. Šosezon no Latvijas pieccīņniekiem vislabākos rezultātus uzrādījis Švecovs, kurš vienā no Pasaules kausa posmiem bija astotais.", "link": "https://www.delfi.lv/sports/news/other_kinds/other/visi-tris-latvijas-modernas-pieccinas-sportisti-ieklust-eiropas-cempionata-finala.d?id=51351843"},
{"title": "Modernajā pieccīņā Latviju Tokijas olimpiskajās spēlēs pārstāvēs Švecovs", "category": "Sports", "body": "Tokijas olimpiskajās spēlēs Latviju modernajā pieccīņā pārstāvēs  Pāvels Švecovs , otrdien informē Latvijas  Modernās pieccīņas  federācija. Kopš 1992.gada Latvijas sportisti regulāri startē olimpisko spēļu pieccīņas sacensībās. Latvijas Modernās pieccīņas federācija informē, ka sportistam kvalificēties izdevies, pateicoties vietai rangā. Švecovs pasaules rangā ieņem 29.vietu, bet olimpisko spēļu kvalifikācijas reitingā viņš ierindojās 37.pozīcijā. Pirms nepilnām divām nedēļām Švecovam Kairā neizdevās pārvarēt pasaules čempionāta kvalifikācijas barjeru, bet maija vidū viņš Pasaules kausa finālā ierindojās vien 31.pozīcijā. Pasaules čempionātā sportisti varēja cīnīties par trim ceļazīmēm uz Tokiju, vēl astoņas vietas pienācās pēc pasaules ranga, bet divi sportisti varēja pretendēt uz speciālo ielūgumu. Tokijas olimpiskajās spēlēs vīriešu un sieviešu konkurencē kopumā startēs 72 sportisti - pa 36 atlētiem katrā konkurencē. Līdz pasaules čempionāta sākumam jau bija zināmi 46 no 72 dalībniekiem.", "link": "https://www.delfi.lv/sports/news/vasaras-olimpiskas-speles/zinas/modernaja-pieccina-latviju-tokijas-olimpiskajas-speles-parstaves-svecovs.d?id=53324971"},
{"title": "Tokija kandidēs uz 2020.gada olimpisko spēļu rīkošanu", "category": "Sports", "body": "Japānas galvaspilsēta Tokija oficiāli apstiprinājusi gatavību kandidēt uz 2020.gada vasaras olimpisko spēļu rīkošanu, sestdien atklājis Japānas Olimpiskās komitejas (JOK) prezidents Cunekadze Takeda. Kandidēšana uz olimpisko spēļu rīkošanu tiek pozicionēta kā centiens palīdzēt Japānai atgūties no 11.martā piedzīvotās zemestrīces un tai sekojošā cunami.  Paziņojums tika veikts Starptautiskās Olimpiskās komitejas (SOK) prezidenta Žaka Roges klātbūtnē, kurš šādu izvēli nodēvējis par \"lielisku\".   \"Nav jēgas piedalīties šajā procesā, ja beigās netiksim pie uzvaras. Vēlos, lai Japāna uzvar, neskatoties ne uz ko un par jebkuru cenu,\" izteicies Tokijas gubernators Šintaro Išihara.   Jau ziņots, ka, kandidējot uz 2016.gada Olimpiādes rīkošanu, Japānas galvaspilsēta iztērēja 15 miljardus jēnu (88,9 miljonus latu), un tā bija iecerējusi rīkot videi draudzīgas jeb \"zaļās\" sporta sacensības.  Tomēr SOK balsojumā par 2016.gada spēļu rīkošanu Tokija piekāpās Brazīlijas pilsētai Riodežaneiro.   Tāpat Tokija, kandidējot uz 2016.gada spēlēm, bija iekrājusi 400 miljardus jēnu (2,46 miljardus latu), lai nepieciešamības gadījumā varētu attīstīt vajadzīgo infrastruktūru, taču pēc neiegūtajām tiesībām rīkot Olimpiādi šī nauda tika saglabāta.   Kā ziņots, Tokija apsvēra iespēju arī nekandidēt uz Olimpiādes rīkošanu, jo 6.jūlijā tika nolemts, ka 2018.gada ziemas olimpiskās spēles notiks Dienvidkorejas kalnu kūrortā Phjončhanā. Līdz ar to pastāvot maza iespēja, ka SOK uzticēs divas Olimpiādes pēc kārtas rīkot kādai no Āzijas valstīm.   Japānas galvaspilsēta 1964.gadā jau rīkoja olimpiskās spēles, kļūstot par pirmo Āzijas pilsētu, kas rīkojusi Olimpiādi.  Jau vēstīts, ka par kandidāti uz 2020.gada Olimpiādes rīkošanas oficiāli kļuvusi arī Roma.  Tāpat uz 2020.gada vasaras olimpisko spēļu rīkošanu vēlmi kandidēt izteikusi Stambula, Madride un Doha.  Pilsētas uz 2020.gada vasaras olimpisko spēļu rīkošanu var pieteikties līdz šī gada 1.septembrim, bet rīkotājpilsēta tiks nosaukta 2013.gadā.", "link": "https://www.delfi.lv/sports/news/other_kinds/other/tokija-kandides-uz-2020gada-olimpisko-spelu-rikosanu.d?id=39609597"},
{"title": "Madridieši vāc parakstus pret Olimpisko spēļu rīkošanu", "category": "Sports", "body": "Madrides iedzīvotāji uzsākuši vākt parakstus pret 2020. gada Olimpisko spēļu rīkošanu Spānijas galvaspilsētā, ziņo aģentūra ANSA. Parakstu vākšanas kampaņu uzsākusi sabiedriskā organizācija \"Mēs negribam \"Madride – 2020\"\". Tās pārstāvji uzskata, ka pilsēta nespēs segt izmaksas, kas nepieciešamas tik vērienīga pasākuma sarīkošanai. Madrides oficiālo pieteikumu 2020. Gada vasaras Olimpisko spēļu rīkošanai pilsēta Starptautiskajā Olimpiskajā komitejā (SOK) iesniedza jūlija sākumā. Vēlmi uzņemt 2020. gada spēles izteikušas arī  Turcijas galvaspilsēta Stambula ,  Kataras galvaspilsēta Doha  un  Tokija . Jau ziņots, ka Madride pretendēja uz 2012. un 2016. gada spēļu rīkošanu, taču neveiksmīgi – tās piešķīra attiecīgi  Londonai  un  Riodežaneiro .", "link": "https://www.delfi.lv/sports/news/other_kinds/other/madridiesi-vac-parakstus-pret-olimpisko-spelu-rikosanu.d?id=39782763"},
{"title": "Radeviča uzvar līdzjutēju interneta balsojumā par gada populārāko sportistu", "category": "Sports", "body": "Latvijas tāllēcēja  Ineta Radeviča  uzvarējusi līdzjutēju interneta balsojumā par 2011.gada populārāko sportistu, kas noslēdzās pirmdien, 19.decembrī. Radeviča līdzjutēju balsojumā ieguva 3189 balsis, tikai par 45 balsīm apsteidzot riteņbraucēju Gati Smukuli. Trešais līdzjutēju balsojumā palika pasaules čempions skeletonā  Martins Dukurs . Tagad par trīs populārākajiem sportistiem/sportistēm balsošana turpināsies \"Latvijas Gada balva sportā 2011\" apbalvošanas ceremonijas tiešraidē LTV1. 2011.gada Latvijas populārākais sportists/sportiste tiks noteikts līdzjutēju telefonbalsojumā apbalvošanas ceremonijas tiešraides laikā 22. decembrī sākot no pulksten 21:15. Atgādinām, ka portāls DELFI sadarbībā ar \"Latvijas Gada balva sportā 2011\" organizētāju - Latvijas Olimpisko komiteju - arī šogad rīko līdzjutēju balsojumu par gada populārāko sportistu vai sportisti. \"Latvijas Gada balvas sportā 2011\" balsojums par 2011.gada populārāko sportistu/sportisti risinājās no 21.novembra līdz 19.decembrim portālā DELFI un www.olimpiade.lv. Balsojuma anketā bija iekļauti 35 Latvijā pazīstami sportisti un sportistes, no kuriem varēja balsot par vienu. Lai iegūtu objektīvākus rezultātus, katru dienu internetā no vienas IP adreses varēja nobalsot vienu reizi. Pagājušajā gadā par populārāko sportistu līdzjutēji atzina skeletonistu Martinu Dukuru, kurš fināla balsojumā apsteidza olimpisko čempionu BMX riteņbraukšanā Māri Štrombergu un pludmales volejbolistu Mārtiņu Pļaviņu. Labāko trijniekā neiekļuva, bet labāko sešiniekā bija pludmales volejbolists  Aleksandrs Samoilovs , 2009.gada populārākais sportists  Sandis Ozoliņš  un Anastasija Grigorjeva (cīņa). Gatis Smukulis Zigismunds Sirmais Lauris Daiders Miķelis Rēdlihs Artjoms Rudņevs Māris Štrombergs Jevgeņijs Borodavko Kaspars Daugaviņš Ernests Gulbis Jeļena Rubļevska Mārtiņš Pļaviņš Andis Neikšāns Jānis Blūms Aiga Grabuste Lauris Dārziņš Mārtiņš Karsums Vadims Vasiļevskis Elīna Babkina Anastasija Sevastova Tomass Dukurs Jānis Šmēdiņš Dāvis Bertāns Maija Tīruma Andris Šics Kaspars Gorkšs Juris Šics Edgars Maskalāns Haralds Silovs Andris Biedriņš", "link": "https://www.delfi.lv/sports/news/gada-balva-sporta/jaunumi/radevica-uzvar-lidzjuteju-interneta-balsojuma-par-gada-popularako-sportistu.d?id=41995470"},
{"title": "Galda tenisists Burģis ar uzvaru un zaudējumu uzsāk Olimpisko kvalifikācijas turnīru", "category": "Sports", "body": "Latvijas labākais galda tenisists trešdien ar uzvaru un zaudējumu uzsāka Luksemburgā notiekošo Londonas olimpisko spēļu Eiropas zonas kvalifikācijas turnīru. H apakšgrupas pirmajā mačā Burģis ar 4-1 (11:7, 11:9, 11:6, 2:11, 11:8) pieveica itāli Marko Reku Daldoso, bet pēc tam ar 1-4 (13:11, 9:11, 7:11, 4:11, 11:13) samērā līdzīgā cīņā zaudēja serbam Aleksandram Karakasevičam. Apakšgrupas pēdējā cīņā ceturtdien latvietis spēkosies ar rumāni Konstantīnu Cioti, kurš pirmajā dienā arī zaudēja Karakasevičam, bet uzvarēja Reku Daldoso. Pēc viena apļa turnīra tālāk iekļūs pa diviem spēcīgākajiem sportistiem no 16 apakšgrupām. Pirmie Olimpiādes dalībnieki tiks noskaidroti piektdien, kad 32 nākamajā kārtā iekļuvušie sportisti tiks sadalīti četrās apakšgrupās pa astoņiem galda tenisistiem katrā. Šie sportisti izspēlēs izslēgšanas spēles, un četri apakšgrupu uzvarētāji kvalificēsies Londonai, Pēc tam sestdien sportisti tiks sadalīti četrās apakšgrupās pa septiņiem sportistiem, kas atkal izspēlēs izslēgšanas spēles, noskaidrojot vēl četrus olimpisko spēļu dalībniekus. Savukārt sacensību pēdējā dienā 16 sportisti atkal spēlēs izslēgšanas sistēmu, noskaidrojot vēl trīs sportistus, kas dosies uz Londonu un arī vairākus rezervistus. Londonas olimpiskajās spēlēs vīriešu konkurencē piedalīsies 72 galda tenisisti, bet Eiropas zonas kvalifikācijas sacensībās tiks noskaidroti 11 no viņiem. Burģis šobrīd pasaules rangā ieņem 122.vietu.", "link": "https://www.delfi.lv/sports/news/vasaras-olimpiskas-speles/zinas/galda-tenisists-burgis-ar-uzvaru-un-zaudejumu-uzsak-olimpisko-kvalifikacijas-turniru.d?id=42275382"},
{"title": "Birzulis: Pļaviņa un Šmēdiņa galvenais uzdevums ir kvalificēties Londonai pēc ranga", "category": "Sports", "body": "Latvijas vadošā pludmales volejbola dueta Mārtiņa Pļaviņa un Jāņa Šmēdiņa galvenais uzdevums šosezon ir saglabāt pietiekami augstu vietu FIVB Pasaules rangā, lai 17.jūnijā viņi kvalificētos Londonas olimpiskajām spēlēm, sarunā ar pastāstīja dueta treneris Aigars Birzulis. Pēc pasaules čempionāta, kas noslēgsies 17.jūnijā, Londonas Olimpiādei būs kvalificējušies pa 16 FIVB ranga labākajiem duetiem vīriešu un sieviešu konkurencē, tomēr vienu valsti varēs pārstāvēt tikai pa diviem duetiem. Šobrīd FIVB olimpiskajā rangā Pļaviņš/Šmēdiņš ieņem 14.vietu, bet Aleksandrs Samoilovs un Ruslans Sorokins atrodas 17.pozīcijā. Ja sportistiem neizdosies kvalificēties pēc ranga, pēc tam tos sagaidīs smagas cīņas Kontinentālajā kausā. Jaunā Pasaules kausa sezona nākamajā nedēļā sāksies ar posmu Brazīlijā, kurā Latviju pārstāvēs Samoilovs/Sorokins, bet Pļaviņš un Šmēdiņš tikai šonedēļ uzsākuši koptreniņus. \"Plāni mums ir konkrēti - kvalificēties olimpiskajām spēlēm,\" uzsvēra Birzulis. \"Tā kā Jānis vēl smiltīs nebija bijis, pirmajās divās nedēļās mums ir jāatgūst sportiskā forma, lai 22.aprīlī dotos uz Pasaules kausa posmu Polijā.\" Birzulis atzina, ka uz Brazīliju duets nav devies divu iemeslu dēļ, no kuriem viens ir stratēģisks. \"Pirmkārt, neesam šobrīd gatavi, bet otrkārt - neveiksmīga snieguma gadījumā mēs pēc pāris posmiem varētu izkrist no pamatturnīra,\" atgādināja Birzulis. \"Brazīlijas posms ir parastais, bet nedaudz vēlāk būs divi \"Grand Slam\" posmi Ķīnā. Neveiksmīgi nostartējot Dienvidamerikā, otrajā \"Grand Slam\" posmā mēs varētu vairs neiekļūt automātiski pamatsacensībās. Tāpēc izlēmām neriskēt.\" \"Pludmales volejbols ir specifiska spēle. Nevari sportisko formu plānot konkrētam brīdim, jo visu laiku notiek sacensības un jābūt labā kondīcijā,\" Birzulis atzina, ka vismaz sezonas sākumā sportistiem nevar ieplānot sportiskās formas kāpumu uz konkrētu brīdi. \"Protams, ja mums izdosies kvalificēties Olimpiādei, tad skatīsimies, lai pēc tam uz šīm sacensībām iegūtu formu. Tomēr sākumā līdz 17.jūnijam jāizdara viss, lai pēc tam nebūtu jāsatraucas.\" Kā atzina Birzulis, kopējā spēle Pļaviņam/Šmēdiņam pērnajā sezonā bijusi laba. \"Visās pozīcijās ir lietas, kuras varam uzlabot, tomēr redzamas problēmas nav.\" Tāpat Birzulis šogad uzsācis sadarbību ar Latvijas vadošo sieviešu duetu Ingunu Minusu un Inesi Jursoni, kas centīsies ielekt pēdējā vagonā uz Olimpiādi. \"Ar Ingunu un Inesi strādāju jau otro mēnesi. Viņas pašas izteica vēlēšanos, lai palīdzu, man to arī atļāva laiks,\" pastāstīja speciālists, bet pirmos secinājumus neveica. \"Kad esi procesā iekšā, secinājumus grūti izdarīt. Jāskatās, kādi būs pirmie starti un rezultāti.\" Kā ziņots, iepriekšējā sezona sportistēm bija ļoti neveiksmīga, tāpēc šosezon viņām bija plānots spēlēt ar jaunām partnerēm. Tomēr, uzsākot treniņus, atklājās, ka Jursones pāriniecei Ancei Auziņai ir nopietnas veselības problēmas, un, pateicoties Latvijas Olimpiskās komitejas (LOK) piešķirtajam atbalstam, pieredzējušais pāris izlēma mēģināt pēdējo reizi kvalificēties Londonai. \"Inguna pašlaik startē atbildības pēc un jau ir karjeras norietā, tomēr kaut neliels cerību stariņš viņām vēl ir,\" stāstīja Birzulis. \"Savukārt Inese šobrīd ļoti labi izskatās un vēlas izturēt vēl vienu olimpisko ciklu.\" Kā pastāstīja Birzulis, Auziņai veiktas divas operācijas. \"Viņai jau divus gadus bija problēmas ar plecu, bet tikai tagad tika atklāts, ka tajā ir saišu plīsums. Tāpat bija problēmas celim - ieplīsis menisks,\" teica Treneris. \"Ance jau maija beigās varētu atsākt trenēties, tāpēc viņa kopā ar Inesi varētu sākt spēlēt sezonas otrajā pusē, ja tomēr neizdodas kvalificēties Olimpiādei.\" \"Parasti pēc olimpiskajām spēlēm ir lielas izmaiņas spēlētāju sarakstā, tāpēc nākamajā sezonā Jursone un Auziņa varētu mēģināt ielekt apritē,\" Birzulis izteicās, ka tas nav neiespējami. \"Inesei būs Pasaules kausa punkti. Ancei ir dotības, tomēr pagaidām viņa vēl nav izmēģinājusi savus spēkus starptautiskos mačos.\" Birzulis atgādināja, ka sezonas laikā viņam prioritāte būs darbs ar Pļaviņu un Šmēdiņu, bet sezonas laikā viņš iespēju robežās centīsies palīdzēt arī Minusai/Jursonei.", "link": "https://www.delfi.lv/sports/news/vasaras-olimpiskas-speles/zinas/birzulis-plavina-un-smedina-galvenais-uzdevums-ir-kvalificeties-londonai-pec-ranga.d?id=42276396"},
{"title": "Kanādas izlasei pievienojas vēl divi NHL uzbrucēji", "category": "Sports", "body": "Kanādas izlasei gatavi palīgā doties vēl divi NHL spēlētāji – tie ir uzbrucēji Mats Petingers un Maiks Kamaleri. Pasaules pieaugušo čempionātos līdz šim neviens no viņiem nav spēlējis – Petingers 2000.gadā pārstāvēja Kanādu pasaules junioru U-20 čempionātā, bet Kamaleri junioru komandā spēlēja 2001. un 2002.gadā. Līdz ar to Kanādas izlases sastāvā aizpildītas divas vakantās vietas.  Pasaules čempionātā, kas no 5.līdz 21.maijam notiks Rīgā, Kanāda spēlēs vienā apakšgrupā ar ASV, Norvēģijas un Dānijas izlasēm.", "link": "https://www.delfi.lv/sports/news/hokejs/kanadas-izlasei-pievienojas-vel-divi-nhl-uzbruceji.d?id=14347581"},
{"title": "Dopinga kontroles speciālisti nesatiek Ščerbatihu noteiktajā vietā", "category": "Sports", "body": "Starptautiskās Antidopinga aģentūras ( WADA ) speciālistiem janvārī Latvijā neizdevās atrast Viktoru Ščerbatihu, taču viens šāds pārkāpums sportista karjeru neapdraud, turklāt pēc paskaidrojuma sniegšanas svarcēlājs var arī nesaņemt nekādu sodu. WADA dopinga kontroles speciālisti Latvijā ieradās 27.janvārī, taču viņiem pēc brauciena uz Dobeli Ščerbatihu neizdevās satikt, pastāstīja Latvijas Svarcelšanas klubu apvienības (LSKA) valdes priekšsēdētājs Aivars Ritenieks. Viņš uzsvēra, ka LSKA neuzņemas nekādu atbildību par iespējamo Ščerbatiha pārkāpumu. Sporta medicīnas valsts aģentūras Latvijas Antidopinga nodaļas (LAN) vadītāja vietas izpildītājs Gatis Berķis paskaidroja, ka sportista neatrašanās deklarētajā vietā iepriekš neplānotu dopinga analīžu nodošanai nav sportā unikāls gadījums un šādā situācijā sportists raksta paskaidrojumu sava sporta veida starptautiskajai federācijai. Ja paskaidrojumā izklāstītos apstākļus federācijā uzskata par pietiekamiem, soda sankciju nav. Pretējā gadījumā seko brīdinājums, un pusotra gada laikā nopelnīti trīs šādi brīdinājumi sportistam nozīmē diskvalifikāciju. Berķis uzsvēra, ka LAN nav informēta par Ščerbatiha gadījumu un tai pret svarcēlāju nav pretenziju. Ščerbatihu 2001.gadā par dopinga pārkāpumu diskvalificēja uz diviem gadiem, taču tas neizmaina sportista statusu situācijā, ka viņu ārpus sacensībām analīžu ņemšanai neatrod paša deklarētajā atrašanās vietā. Savukārt  Latvijas Olimpiskās vienības  (LOV) speciāliste sabiedrisko attiecību un komunikāciju jautājumos Marita Vilciņa pastāstīja, ka LOV no sporta veidu federācijām saņem informāciju tikai par apstiprinātiem dopinga pārkāpumiem un LOV rīcībā nav ziņu par Ščerbatiha kādu iespējamu pārkāpumu. Ar Ščerbatihu neizdevās sazināties. LSKA jau divus gadus konfliktē ar Latvijas Svarcelšanas federāciju (LSF), kas tika atjaunota, kad tiesības vadīt sporta veida dzīvi Latvijā ieguva LSKA. Latvijas Sporta federāciju padome ir atzinusi LSKA par svarcelšanā galveno organizāciju valstī. Savukārt LSF, kurā darbojas gan Ščerbatihs, gan Latvijas izlases galvenais treneris Eduards Andruškevičs, ir saistījusies ar Starptautisko Svarcelšanas federāciju (IWF), taču, tā kā tai nav oficiālu tiesību pārstāvēt Latvijas svarcelšanu, visas nepieciešamās formalitātes jau vairāk nekā gadu tiek kārtotas ar  Latvijas Olimpiskās komitejas  starpniecību. Iespējas tikt uz  Londonas  olimpiskajām spēlēm reāli saglabā tikai divi Latvijas svarcēlāji – Ščerbatihs svara kategorijā virs 105 kilogramiem un  Artūrs Plēsnieks  svara kategorijā līdz 105 kilogramiem. No katras valsts pēc individuālā reitinga varēs kvalificēties tikai viens svarcēlājs, kas pasaules rangā savā svara kategorijā 31.maijā nebūs zemāk par 15.vietu. Ja noteiktajām prasībām atbildīs vairāk nekā viens atsevišķas valsts sportists, par vienīgās olimpiskās ceļazīmes piešķiršanu būs jālemj nacionālajai olimpiskajai komiteja, liecina kvalifikācijas noteikumi. Pēdējās atlikušās olimpiskās ceļazīmes sadalīs Starptautiskās Olimpiskās komitejas, Nacionālo olimpisko komiteju asociācijas un IWF kopīga komisija, piešķirot īpašos ielūgumus.", "link": "https://www.delfi.lv/sports/news/other_kinds/other/dopinga-kontroles-specialisti-nesatiek-scerbatihu-noteiktaja-vieta.d?id=42129938"},
{"title": "Regbija 7 izlase otro EČ turnīru noslēdz ceturtajā vietā, bet kopvērtējumā finišē trešie", "category": "Sports", "body": "Latvijas vīriešu regbija 7 izlase svētdien, 21. jūnijā, Polijas pilsētā Gdaņskā zaudēja abās spēlēs, negūstot pat punktus, un arī otrajā Eiropas čempionāta A divīzijas turnīrā finišēja ceturtajā vietā, tomēr kopvērtējumā jau iepriekš bija garantējusi trešo vietu, kas ļaus piedalīties olimpiskajā Eiropas kvalifikācijas turnīrā Lisabonā. Šodien vispirms pusfinālā Latvija ar 0:29 zaudēja Kiprai, bet spēlē par trešo vietu – ar 0:36 Ukrainai. Jāatzīst, ka sākotnēji gan kļūdaini tika paziņots, ka Latvijai pusfinālā jāspēlē pret Ukrainu, taču otrajā grupā trim komandām bija pa trim uzvarām un zaudējumam, kādēļ nācās rūpīgi skaitīt vairākus papildrādītājus, pēc kuriem Kipra tomēr bija pirmā, bet Ukraina palika otrā. Tādējādi pusfinālā mūsējiem pretī stājās kiprieši. Atgādināsim, ka sestdien Latvija ar 29:0 uzvarēja Moldovu, ar 33:0 Ungāriju un ar 12:7 Zviedriju, bet ar 10:33 piekāpās Polijai, kas svētdien kļuva par turnīra uzvarētāju finālā ar 34:19 pārspējot Kipru. Žēl, ka Latvijai svētdien neizdevās parādīt labāko spēli. Spēlētājiem acīmredzami trūka \"uguntiņas\", spēle ritēja bezzobaini, galvenokārt aizsardzībā. Izskatījās, ka latvieši vēl kaut kam taupās. Varbūt jau sāka domāt par Lisabonu... Polijas regbisti abos turnīros, gan Estergomā (Ungārijā), gan Gdaņskā rādīja vispārliecinošāko sniegumu un pelnīti iekļuva \"Grand Prix\" sērijā nākamajā gadā. Tomēr galvenais ir paveikts – Polija, Ukraina un Latvija kā trīs labākās komandas divu turnīru summā iekļuva arī 2016. gada Riodežaneiro olimpisko spēļu Eiropas kvalifikācijas turnīrā, kas 18. un 19. jūlijā notiks Lisabonā. Latvija Eiropas čempionātu noslēdza nosacītā 15. vietā kopvērtējumā un ir nostabilizējusies A divīzijā, kurā pirmo reizi spēlēja pagājušajā gadā. \"Šodien nospēlējām reāli slikti. Varbūt ietekmēja nepierastais lietus, kas uznāca pusfināla spēlē, jo ne pārbaudes turnīrā Maskavā, ne Estergomā Ungārijā tāda laika nebija,\" sacīja Latvijas izlases galvenais treneris Edmunds Ščavinsks. \"Bija daudz kļūdu tehnisko elementu izpildē. Šī bija arī otrā diena turnīram. Nogurums. Protams, pēc zaudētām spēlēm noskaņojums nav labs. Tagad atpūtīsimies un sāksim gatavošanos Lisabonas turnīram.\" Līdz ar komandas negaidīto iekļūšanu Eiropas olimpiskajā kvalifikācijā, nav skaidrības par 11. un 18. jūlijā paredzēto Latvijas čempionāta pirmo divu posmu regbijā 7 norisi. \"Nebūtu lietderīgi un pat ir bīstami nedēļu pirms atbildīga turnīra spēlēt,\" uzskata galvenais treneris. \"Būtu tas vēl kāds vienkāršs pārbaudes turnīrs, bet šis ir tik atbildīgs.\" \"Saprotams, ka Lisabonā mūsu izredzes kvalificēties tālāk nav nekādas, taču vēlamies kārtīgi sagatavoties, lai uz spēcīgo komandu fona izskatītos cienīgi,\" saka LRF valdes loceklis Jānis Zuments. \"Par to, vai iepriekš plānotajā laikā notiks Latvijas čempionāta posmi būs vēl jālemj.\" Vietu Latvijai Eiropas olimpiskajā kvalifikācijas turnīrā izcīnīja: Ainārs Bērziņš, Valters Raņķis, Vigo Valdavs, Pavels Tulubjevs, Norberts Bekmanis, Kristaps Bērziņš, Reinis Pepa (visi RFC \"Livonia\"), Elmārs Šefanovskis (komandas kapteinis), Emīls Cēburs, Emīls Balodis (visi RK \"Miesnieki\"), Nauris Bērziņš (RK 1964), Dāvis Bajārs (RK \"Fēnikss\"). Visi viņi bija komandā Gdaņskā, bet Estergomā spēlēja vēl arī Toms Asejevs (RK \"Miesnieki\") un Artūrs Kisle (RFC \"Livonia\"). Galvenais treneris: Edmunds Ščavinsks, treneris: Sergejs Lisko, menedžeris: Kaspars Jēkabsons, mediķe: Jekaterina Liepiņa.", "link": "https://www.delfi.lv/sports/news/other_kinds/regbijs/regbija-7-izlase-otro-ec-turniru-nosledz-ceturtaja-vieta-bet-kopvertejuma-finise-tresie.d?id=46133815"},
{"title": "Arī regbija 7 meitenes ceturtās, tikai B divīzijā", "category": "Sports", "body": "Sestdien un svētdien Horvātijā risinājās Eiropas čempionāts B divīzijā regbijā 7 sieviešu komandām, kurā startēja arī Latvijas meitenes, izcīnot ceturto vietu. C apakšgrupā sacensību pirmajā dienā Latvijas izlase ar 43:0 uzvarēja Serbiju un ar 29:0 Austriju, bet pēc tam ar 12:24 piekāpās Izraēlai, tomēr kvalificējās ceturtdaļfinālam kā labākā otrās vietas ieguvēja no trim grupām. Savukārt svētdien ceturtdaļfinālā Latvija ar 22:12 pieveica Maltu, bet pusfinālā ar 10:15 piekāpās Dānijai. Pēc tam atlika cīņa par trešo vietu ar laukuma saimniecēm horvātietēm, kurā mūsu septiņnieces sīvā cīņā zaudēja papildlaikā ar 10:15. Par B divīzijas uzvarētājām kļuva dānietes, kas finālā ar 27:19 uzvarēja Izraēlu, iegūstot vienīgo ceļazīmi no šīs grupas uz Riodežaneiro olimpisko spēļu kvlifikācijas turnīru. Sacensībās kopumā piedalījās 12 vienības. Jāpiebilst, ka arī pagājušajā gadā B divīzijas turnīrā Viļņā Latvija palika ceturtajā vietā. Latvijas izlases menedžeris Dins Sirsniņš: – Visas turnīra komandas savstarpēji bija labi pazīstamas, un ne ar ko īpaši pārsteigt viena otru nevarēja. Domāju, ka caurmērā viss noritēja korekti, lai gan sacensību organizācija bija stipri zem vidēja līmeņa. Pirmajā dienā vēl turklāt visu sajauca stiprais lietus, kura dēļ spēles aizkavējās par stundu. Citādi – sacensībās kā jau sacensībās. Vienu tiesnešu kļūdu gan nevaru nepieminēt. Tas bija pusfināla mačā pret vēlāko uzvarētāju Dāniju, kuru zaudējām ar 10:15. Dānietes pēdējo piezemējumu izdarīja acīmredzami pirms tam izkāpjot pāri laukuma sānu līnijai. Vajadzēja būt mūsu autam, bet sanāca mīnus pieci... Ja tieneši būtu acīgāki, būtu papildlaiks, un nevar vēl zināt, kā viss beigtos. Papildlaiks bija spēlē par trešo vietu pret Horvātiju, taču te neko pārmest nevienam nevaru – laukuma saimnieces uzvarēja pelnīti, lai gan tādās reizēs mēdz teikt, ka laukuma saimniekiem pat savas sienas palīdz... Kopumā vērtējot, uzskatu, ka meitenes nospēlēja labi, ar viņu sniegumu esmu apmierināts. Uzvarētājām dānietēm zaudējām ar vismazāko starpību no visām viņu citām spēlēm. Jāsecina, ka sportiskā veiksme diemžēl šoreiz nebija mūsu sabiedrotā.", "link": "https://www.delfi.lv/sports/news/other_kinds/regbijs/ari-regbija-7-meitenes-ceturtas-tikai-b-divizija.d?id=46134471"},
{"title": "Foto: Latvijas pludmales regbija čempionātā triumfē lietuvieši", "category": "Sports", "body": "Svētdien, 28. jūnijā, Bulduru pludmalē pie kafejnīcas \"Barona terase\" lieliskos laika apstākļos un teicami iekārtotā laukumā notika otrais Latvijas atklātais čempionāts un Jūrmalas domes kausa izcīņa regbijā 5 jeb pludmales regbijā, tajā uzvaru izcīnot viesu komandai no Lietuvas – Klaipēdas \"Kovas\". Sacensībās piedalījās piecas komandas. Jau pieminētais \"Kovas\" un četras Latvijas vienības RK \"Miesnieki\", \"LMT/Eži\", RFC \"Livonia\" un RK \"Jūrmala\". Viesu no Lietuvas pārsvars pār mūsu komandām bija diezgan jūtams un acīmredzams, vienīgi ar \"Miesniekiem\" un \"Ežiem\" iznāca sīvāka spēkošanās. \"Miesnieki\" lietuviešiem, piemēram, zaudēja tikai par viena piezemējuma tiesu. Arī \"Eži\" izrādīja sīvu pretestību, tomēr galu galā lietuviešu piecinieks bija pārāks ar 4:2. Par labāko spēlētāju \"Kovas\" vienībā tika atzīts spēlējošais treneris Donāts Streckis. Otro vietu izcīnīja RK \"Miesnieki\". Šajā komandā par labāko pludmales regbistu tika atzīts Māris Robežnieks. Trešie finišēja \"LMT/Eži\". Par labāko spēlētāju starp \"adataiņiem\" tika noteikts Māris Streikišs. Ceturto vietu ieņēma RFC \"Livonia\". Šajā komandā par labāko tika atzīts Edgars Vasiļjevs. Visbeidzot piektie sacensības noslēdza RK \"Jūrmala\" regbisti. Par labāko spēlētāju jūrmalniekiem kļuva Daniels Šmits. Visa turnīra rezultatīvākā regbista lauri tika Emīlam Balodim (RK \"Miesnieki\"). Viņam padevās astoņi piezemējumi. Savukārt par prasmīgāko treneri tika atzīts Donāts Streckis, bet par labāko spēlētāju Viktors Ļebedevs (abi \"Kovas\"). Jāpiebilst, ka pagājušajā gadā zelta medaļas un Jūrmalas domes kausu ieguva RK \"Ovāls\". Sudraba medaļas tika RFC \"Livonia\", bet bronzas godalgas - RK \"Jūrmala\". Jāuzsver, ka pludmales regbijs Latvijā šogad atzīmē jau 20. gadskārtu, tāpēc 11. jūlijā Majoru pludmalē ir paredzētas jubilejas svinības ar plašu veterānu turnīru. Latvijas pludmales regbija čempionāta galvenais tiesnesis    - Šogad otrajās pludmales regbija meistarsacīkstēs piedalījās piecas komandas. Tas priecē, jo pirms gada bija tikai trīs vienības. Žēl vienīgi, ka dēļ spēles Baltijas līgā klasiskajā regbijā nevarēja piedalīties un pagājušogad izcīnīto čempionu titulu aizstāvēt RK \"Ovāls\" jeb \"TFS Bulduri\". Arī sacensību sportiskais līmenis ir audzis. Ja pagājušogad bija tikai divas stipras, pilnvērtīgas un meistarīgas vienības, tad šogad jau trīs. Pludmales regbija čempionātu rīkoja Latvijas Amatieru regbija klubu asociācija (LARKA) ar Latvijas Regbija federācijas un Jūrmalas domes atbalstu. Izmantojot iespēju, gribu pateikt lielu paldies mūsu ilglaicīgajiem labvēļiem kafejnīcai \"Barona terase\" un \"Red Bus\" pica. Protams, paldies arī visiem dalībniekiem par labu un entuziasma pilnu regbiju!", "link": "https://www.delfi.lv/sports/news/other_kinds/regbijs/foto-latvijas-pludmales-regbija-cempionata-triumfe-lietuviesi.d?id=46153915"},
{"title": "ASV basketbolisti ar graujošu uzvaru iekļūst PK pusfinālā", "category": "Sports", "body": "Pārliecinoši Pasaules kausa pusfinālā otrdien, 5. septembrī, iekļuva ASV basketbola izlase, kas ar 100:63 (24:14, 22:10, 37:20, 17:19) sagrāva Itālijas valstsvienību. Amerikāņi tagad Pasaules kausa pusfinālā tiksies ar Latvijas un Vācijas dueļa uzvarētāju. Savukārt Itālija līdz ar to atvadījās no cerības iegūt tiešo ceļazīmi uz Parīzes olimpiskajām spēlēm un turpinās cīņu par 5.-8. vietu, \"mazajā pusfinālā\" tiekoties ar latviešiem vai vāciešiem. Uzvarētāju rindās ar 24 punktiem un septiņām atlēkušajām bumbām izcēlās Mikels Bridžess, 18 punktus guva Tairīss Halibērtons, bet 12 punktus - Ostins Rīvss. Itālijai 18 punktus guva Simone Fontekio, bet 11 punktus - Stefano Tonuts. Uzvarētāji daudz precīzāk izpildīja gan divpunktu (61%:43%), gan trīspunktu (47%:18%) metienus, kā arī uzvarēja cīņu zem groziem (51:33). Bumbu biežāk pārķēra itāļi (10:7), bet bloķētu metienu vairāk bija amerikāņiem (6:2). Itālijas basketbolisti spēles sākumā spēja uzspiest savu lēno spēles stilu, tādējādi izrādot pretestību spēcīgajai ASV izlasei. Tomēr Itālijas izlasi iegāza ļoti sliktā metienu realizācija – arī pēc brīviem metieniem – un amerikāņi ātri vien palielināja savu pārsvaru. Pirmo ceturtdaļu ASV basketbolisti uzvarēja ar 10 punktu pārsvaru, bet pārtraukumā devās jau ar +22. Itālijas basketbolisti puslaikā spēja gūt tikai 24 punktus, pirmajās 20 minūtēs realizēja tikai divus no 19 tālmetieniem un tikai 24% metienu no spēles. Otrajā puslaikā ASV jau spēlēja atraisīti, priecējot skatītājus ar iespaidīgiem \"slam dunk\" un bloķētiem metieniem. Lai gan pēdējā ceturtdaļā amerikāņi \"apstājās\" un Itālija uzvarēja pēdējās desmit minūtes, tomēr visā spēlē graujoša uzvara ASV valstsvienībai ar 100:63. Portāls \"Delfi\" piedāvāja spēles teksta tiešraidi.", "link": "https://www.delfi.lv/sports/news/pasaules-kauss-basketbola-2023/zinas/asv-basketbolisti-ar-graujosu-uzvaru-ieklust-pk-pusfinala.d?id=55915674"},
{"title": "Banki norāda uz organizatoriskām problēmām Filipīnās un izceļ spēcīgo Vācijas izlasi", "category": "Sports", "body": "Latvijas basketbola izlases galvenais treneris  Luka Banki  pēc ierašanās Filipīnās uz Pasaules kausa izslēgšanas spēlēm norādīja uz organizatoriskām problēmām, kā arī izcēla ceturtdaļfināla pretinieces Vācijas varenību. Latvijas basketbola izlase  pirmos divus posmus aizvadīja Indonēzijas galvaspilsētā Džakartā, kur piecās spēlēs tika pie četrām uzvarām.  Pēc pirmajiem diviem posmiem astoņas labākās komandas  pārcēlās uz Filipīnu galvaspilsētu, kur arī tiks noskaidroti jaunie planētas čempioni basketbolā. \"Ne tā labākā organizācija šeit Filipīnās, esam pazemināti līmenī pēc Džakartas, bet tās ir tikai detaļas. Mums fokuss jāpārliek uz rītdienu, kas būs īpaša. Mēs runājam par astoņām labākajām komandām un viena no tām ir Vācija – viena no divām, kas nav zaudējusi, un kura pierādījusi sagatavošanās laikā, ka ir ASV un Kanādas līmenī,\" sarunā ar TV3 saka Banki. Banki atzina, ka ir vērojis visas piecas pretinieku spēles Pasaules kausā, kā arī pārbaudes mačus pirms turnīra, un zina ļoti labi pretiniekus. \"Tāpēc teicu, ka viņiem ir nopietnas ambīcijas ceļā pēc zelta.\" \"Redzu ieročus mūsu komandā. Mēs vairāk koncentrējamies mūsu ceļam,\" piebilda Banki. Pēc itāļa teiktā, Vācijai ir visi ieroči un priekšrocības, lai spēle ritētu pēc viņu plāna, bet nozīmīgs apstāklis būs cīņa par atlēkušajām bumbām un jāspēj izmantot uzbrukumu otrās iespējas. Ar kādām sajūtām Latvijas izlase un Luka Banki gaida rītdienas 1/4 fināla maču pret Vāciju? 🏀🇱🇻 Mūsu komanda ir gatava! Seko līdzi spēlei trešdien 11.30 Go3 Sport! 🔥  pic.twitter.com/zH8e0jiQed September 5, 2023 Latvijas un Vācijas izlašu spēle risināsies trešdien, 6. septembrī. Latvijas un Vācijas dueļa uzvarētājs pusfinālā tiksies ar ASV izlasi,  bet zaudētājs turpinās cīņu par 5.-8. vietu, mērojoties spēkiem ar Itāliju.", "link": "https://www.delfi.lv/sports/news/pasaules-kauss-basketbola-2023/zinas/banki-norada-uz-organizatoriskam-problemam-filipinas-un-izcel-specigo-vacijas-izlasi.d?id=55916752"},
{"title": "Rīgas dome basketbola fanu zonai un komandas sagaidīšanai varētu izlietot ap 200 000 eiro", "category": "Sports", "body": "Rīgas dome  pasaules kausa basketbolā fanu zonai Esplanādē un komandas sagaidīšanai varētu kopumā izlietot nepilnus 200 000 eiro. Trešdien pulksten 8.30 sasaukta Rīgas domes Finanšu un administrācijas lietu komitejas sēde, kurā tiks lemts par papildu finansējuma piešķiršanu līdzjutēju zonas darbības turpināšanai Esplanādē un basketbola izlases sagaidīšanas pasākumam. Rīgas domes Izglītības, kultūras un sporta departaments  rosina atbalstīt līdzjutēju fanu zonas Esplanādē darbības nepārtrauktības nodrošināšanu līdz 10. septembrim, tam piešķirot finansējumu 34 430 eiro. Savukārt komandas svinīgās sagaidīšanas pasākuma organizēšanai plānots piešķirt 64 267 eiro. Līdz ar to minētajiem pasākumiem nepieciešams papildu finansējums 98 697 eiro. Rīgas dome iepriekš nolēma tērēt 97 700 eiro pasaules kausa basketbolā publiskas skatīšanās organizēšanai Esplanādē līdz septembra sākumam. Līdz ar to fanu zonas ierīkošanas un basketbolistu sagaidīšanas pasākumiem kopumā plānots izlietot vairāk nekā 196 000 eiro.", "link": "https://www.delfi.lv/sports/news/pasaules-kauss-basketbola-2023/zinas/rigas-dome-basketbola-fanu-zonai-un-komandas-sagaidisanai-varetu-izlietot-ap-200-000-eiro.d?id=55917014"},
{"title": "'Bīča' aktualitātes: Graudiņa un Kravčenoka varētu turpināt sadarbību, Šmēdiņš atgriezīsies janvārī", "category": "Sports", "body": "Latvijas sieviešu vadošais pludmales volejbola duets Tīna Graudiņa un Anastasija Kravčenoka, visticamāk, turpinās savu sadarbību. Iepriekš medijos tika ziņots, ka varētu šķirties Graudiņas un Kravčenokas ceļi, tomēr abas nolēmušas turpināt spēlēt kopā. Graudiņa ziemas periodā studē ASV un pludmales volejbolu spēlē Nacionālajā koledžu sporta asociācijā (NCAA), kamēr Kravčenokai bija plānota gatavošanās Ēģiptē pie trenera Genādija Samoilova. Graudiņa/Kravčenoka oktobrī četru zvaigžņu posmā sasniedza ceturtdaļfinālu, izcīnot dalītu piekto vietu, kas viņām Pasaules tūrē ir labākais rezultāts. Tāpat viņas Jūrmalā kļuva par Eiropas U-22 čempionāta vicečempionēm. Graudiņa duetā ar Kravčenoku pirms diviem gadiem tika kronētas par Eiropas čempionēm U-22 vecuma grupā, bet pērn titula aizstāvēšana apstājās ceturtdaļfinālā. Tāpat Graudiņa duetā ar Paulu Ņečiporuku 2015.gadā Rīgā uzvarēja Eiropas U-18 čempionātā. Līdz ar septembri sākusies kvalifikācija 2020.gada Tokijas olimpiskajām spēlēm. Savukārt  Jānis Šmēdiņš  pēc savainojuma sadziedēšanas sacensību apritē varētu atgriezties janvāra sākumā, kad Hāgā norisināsies Pasaules tūres posms. Šmēdiņš augusta beigās treniņā savainoja labo plecu, neveiksmīgi krītot no riteņa. Līdz ar to kuldīdzniekam sezona noslēdzās priekšlaicīgi, viņa pāriniekam Aleksandram Samoilovam gada atlikušajās sacensībās spēlējot ar Mārtiņu Pļaviņu. \"Šobrīd pašsajūta ir ļoti laba. Vēl nedaudz pie dažām kustībām piesargājos, bet tas drīzāk ir psiholoģisku iemeslu dēļ. Zemapziņā pie ātrām kustībām roka vēl pa īsam neiztaisnojās. Ir mazas nianses, pie kurām jāpiestrādā, lai noteiktās situācijās nepiebremzētu,\" stāstīja Šmēdiņš. Viņš jau pusotru nedēļu aizvadot treniņus ar bumbām. \"Ir smagi, smiltis šķiet tādas grimstošas. Lēnām un pamazām ejam uz priekšu, kāpinām slodzīti. Nezinu, kad būšu tādā formā, kādā gribētos, bet daru visu, lai pēc iespējas ātrāk būtu atpakaļ. Janvāra sākums būs par ātru, bet 3.janvārī jau gribētu spēlēt. Ar Sašu brauksim uz Hāgu. Kā tur ies - to pēc tam redzēsim,\" skaidroja pludmales volejbolists. Šmēdiņš/Samoilovs šovasar uzvarēja divos Pasaules tūres četru zvaigžņu posmos, kā arī kļuva par Eiropas vicečempioniem.", "link": "https://www.delfi.lv/sports/news/other_kinds/voleyball/bica-aktualitates-graudina-un-kravcenoka-varetu-turpinat-sadarbibu-smedins-atgriezisies-janvari.d?id=50666025"},
{"title": "FK 'Jūrmala' uzvar FK 'Rīga'", "category": "Sports", "body": "Priekšpēdējās virslīgas kārtas svarīgākā spēle starp FK \"Rīga\" un FK \"Jūrmala\" risinājās Slokā. Komandas, cīnās par ceturto vietu, kas nākamgad dod tiesības spēlēt Intertoto kausa izcīņā. Pateicoties uz maiņu uznākušā Vladimira Babičeva gūtajiem vārtiem piecas minūtes pirms finālsvilpes, minimālu uzvaru izcīnīja jūrmalnieki.  Stauče, Ksenzovs (Babičevs, 63.), Līdaks, Anonio Fereira, Lobaņovs, Bezzubovs, Kalns, Malašenoks (Sergejevs, 56.) , Musajesvs, Siņicins, Dorašs.   Pavlovs, Remenčiks, Troickis, Mihadjuks, Cīmanis, Kirhners, Mežeckis, Macions, Rafaļskis (Bončo, 44.), Kaļiņins (Afanasjevs, 86.), Krjauklis  (O.Semjonovs, 85.).  Babičevs (85.)  Lobaņovs (3.), Ksenzovs (32.), Siņicins (48.); Kirhners (78.)  A.Vinokurovs (Ilūkste) 30.oktobris. Slokas stadions Jūrmalā.", "link": "https://www.delfi.lv/sports/news/futbols/fk-jurmala-uzvar-fk-riga.d?id=12655557"},
{"title": "Izdots 2012.gada Olimpiskais kalendārs – veltījumu Latvijas Olimpiskajai komandai", "category": "Sports", "body": "Latvijas Olimpiskā komiteja (LOK) laidusi klajā īpašu 2012.gada Olimpisko kalendāru – veltījumu Latvijas Olimpiskajai komandai pirms nākamā gada Londonas olimpiskajām spēlēm. Fotogrāfa Gata Rozenfelda mākslas fotogrāfijās skatāmi 14 Latvijas atlēti – potenciālie Londonas Olimpisko spēļu dalībnieki, kuri ar savu mērķtiecību un ieguldīto darbu pelnījuši startēt XXX Olimpiādes spēlēs. Nākamnedēļ LOK rīkos kalendāra prezentāciju un ceļojošās fotoizstādes atklāšanu, kas būs skatāma ne tikai Rīgā, bet arī Latvijas reģionos. Izstādē varēs apskatīt kalendārā izmantotās fotogrāfijas, kā arī video materiālu par sportistu foto sesijas norisi.  2012.gada Olimpisko kalendāru nav plānots pārdot, LOK to dāvinās visām Latvijas skolām, ieskaitot vispārizglītojošās, profesionālās un sporta skolas. LOK prezidents Aldons Vrubļevskis sagaida, ka: \"Kalendārs būs iedvesmas pilns aicinājums jaunajai paaudzei būt aktīvai, sportiskai un raisīs interesi par Olimpisko kustību.\" \"Kalendāra tapšanas procesā pārliecinājāmies, ka labākajos Latvijas sportistos koncentrējas milzīgs gribasspēks, ko spēj respektēt pat visvarenā māte daba,\" norāda Vrubļevskis. \"Tās ir personības, kas sportā tiecas uz visaugstākajiem mērķiem, kuru dzīvē jēdziens sports nav tikai patīkams brīvā laika pavadīšanas veids, bet kaut kas daudz vairāk. Ceram, ka kalendārs par to atgādinās katru dienu.\" Kalendārā skatāmo sportistu vārdi tiks paturēti noslēpumā līdz izdevuma prezentācijai, bet teju visi tajā redzamie sportisti piedalīsies kalendāra atklāšanas svētkos. Turklāt lielākā daļa no viņiem vasarā notikušās foto sesijas rezultātu prezentācijā skatīs pirmo reizi. XXX Olimpiādes spēles Londonā notiks no 2012.gada 27.jūlija līdz 12.augustam. Šobrīd Londonas Olimpiskajām spēlēm oficiāli kvalificējušies 21 Latvijas sportists 6 sporta veidos, bet gandrīz visos sporta veidos kvalifikācijas Olimpiskajām spēlēm līdz pat nākamā gada jūlija sākumam.", "link": "https://www.delfi.lv/sports/news/other_kinds/other/izdots-2012gada-olimpiskais-kalendars-veltijumu-latvijas-olimpiskajai-komandai.d?id=41788295"},
{"title": "Vainšteins \"Tirreno Adriatico\" zaudē līdera pozīcijas", "category": "Sports", "body": "Latvijas riteņbraucējs Romāns Vainšteins, kas pārstāv komandu \"Vini Caldirola\", piektdien zaudēja velobrauciena \"Tirreno Adriatico\" kopvērtējuma līdera pozīcijas. 31 gadus vecais francūzis finišā apsteidza itālieti Davidu Rebelinu un Vācijas riteņbraucēju Jensu Fogtu, kuri ieņēma attiecīgi otro un trešo vietu.  *Vainšteins piektdien finišēja 45., atpaliekot no uzvarētāja par 59 sekundēm. Kopvērtējumā kuldīdznieks ieņem 59. vietu, zaudējot Želabēram 57 sekundes.  \"Tirreno Adriatico\" noslēgsies 15. martā, bet līdz tam sportisti katru dienu veiks pa vienam posmam.", "link": "https://www.delfi.lv/sports/news/other_kinds/other/vainsteins-tirreno-adriatico-zaude-lidera-pozicijas.d?id=53979"},
{"title": "Slavenajā Brazīlijas pludmalē prezentē 2016. gada Riodežaneiro Olimpisko spēļu logo", "category": "Sports", "body": "Slavenajā Kopakabanas pludmalē jaunā gada pirmajās stundās Starptautiskās Olimpiskās komitejas (SOK) prezidents Žaks Roge kopā ar 2016. gada Riodežaneiro Olimpisko spēļu organizatoriem prezentēja spēļu oficiālo logotipu, kam tuvāko gadu laikā jākļūst par globāli atpazīstamu zīmolu. 2016. gada Olimpisko spēļu emblēmā iekļauti trīs rokās sadevušos cilvēku stāvi nacionālajās Brazīlijas krāsās – zaļā, dzeltenā un zilā, simbolizējot vienotību, enerģiju un pārmaiņas. „Vēlos apsveikt Riodežaneiro komandu ar spēļu logotipa izvēli, kas man šķiet ļoti inovatīva un radoša,” teica SOK prezidents. „Tā atspoguļo Riodežaneiro un Brazīlijas redzējumu par šīm spēlēm, brazīliešu kaislību pret sportu un gaidāmo dažādu kultūru pārstāvju sanākšanu kopā vienā projektā – Olimpiskajās spēlēs.” Jaunā gada sagaidīšanā un olimpiskās emblēmas atklāšanas svētkos Kopakabanas pludmalē piedalījās ap miljons apmeklētāju.", "link": "https://www.delfi.lv/sports/news/other_kinds/other/slavenaja-brazilijas-pludmale-prezente-2016-gada-riodezaneiro-olimpisko-spelu-logo.d?id=36026776"},
{"title": "Saspringta cīņa balsojumā par Gada populārāko sportistu", "category": "Sports", "body": "Pirmajā nedēļā balsojumā par Gada populārāko sportistu/sportisti novērojam saspringta cīņa. Pirmajā nedēļā līdz pirmdienas pulksten 12 balsots vairāk nekā 5500 reizes. Pagaidām līderis ir riteņbraucējs Gatis Smukulis (675 balsis), kuram seko tāllēcēja Ineta Radeviča (619 balsis), šķēpmetējs Zigismunds Sirmais (546 balsis), hokejists Miķelis Rēdlihs (530 balsis), futbolists Artjoms Rudņevs (524 balsis) un BMX braucējs Māris Štrombergs (326 balsis). Atgādinām, ka portāls DELFI sadarbībā ar \"Latvijas Gada balva sportā 2011\" organizētāju - Latvijas Olimpisko komiteju - arī šogad rīko līdzjutēju balsojumu par gada populārāko sportistu vai sportisti. \"Latvijas Gada balvas sportā 2011\" balsojums par 2011.gada populārāko sportistu/sportisti risināsies no 21.novembra līdz 19.decembrim portālā DELFI un www.olimpiade.lv.  Balsojuma anketā iekļauti 35 Latvijā pazīstami sportisti un sportistes, no kuriem aicinām balsot par vienu. Lai iegūtu objektīvākus rezultātus, katru dienu internetā no vienas IP adreses varēs nobalsot vienu reizi. Līdzjutēju balsojuma rezultāti tiks paziņoti 20.decembrī. Par trīs populārākajiem sportistiem/sportistēm, kuri būs ieguvuši vislielāko atbalstu, balsošana turpināsies \"Latvijas Gada balva sportā 2011\" apbalvošanas ceremonijas tiešraidē LTV1. 2011.gada Latvijas populārākais sportists/sportiste tiks noteikts līdzjutēju telefonbalsojumā apbalvošanas ceremonijas tiešraides laikā 22. decembrī sākot no pulksten 21:15. Pagājušajā gadā par populārāko sportistu līdzjutēji atzina skeletonistu Martinu Dukuru, kurš fināla balsojumā apsteidza olimpisko čempionu BMX riteņbraukšanā Māri Štrombergu un pludmales volejbolistu Mārtiņu Pļaviņu. Labāko trijniekā neiekļuva, bet labāko sešiniekā bija pludmales volejbolists Aleksandrs Samoilovs, 2009.gada populārākais sportists Sandis Ozoliņš un Anastasija Grigorjeva (cīņa).", "link": "https://www.delfi.lv/sports/news/gada-balva-sporta/jaunumi/saspringta-cina-balsojuma-par-gada-popularako-sportistu.d?id=41938802"},
{"title": "LOV vasaras sastāvā A grupā iekļauj 13 sportistus", "category": "Sports", "body": "Latvijas Olimpiskās vienības dalībnieku sapulce trešdien izvērtēja vasaras sporta veidu sportistu sasniegumus aizvadītājā vasarā un nosauca LOV–\"A\", \"B\" , \"C\" un \"Londonas 2012\" sastāvus nākošajam gadam. LOV sastāvos tika uzņemti 14 sporta veidu 94 pārstāvji, kuri bija izpildījuši LOV atlases kritērijus, Olimpisko spēļu kvalifikāciju vai ieņēmuši augstas vietas pasaules rangu tabulās attiecīgajā sporta veidā aizvadītajā sacensību sezonā. LOV A grupā nākamgad – olimpiskajā sezonā - iekļauti 13 sportisti, B grupā - 30 sportisti, C grupā - 39 sportisti, bet vēl 12 sportisti iekļauti \"Londona 2012\" sastāvā. Sportistu līdzfinansējuma apjoms un kārtība tiks noteikti individuāli pēc mācību – treniņu darba tāmju, sacensību kalendāra un treniņu plānu iesniegšanas līdz ko būs zināms LOV 2012.gada budžets. Pēc tam tiks noslēgti līgumi ar attiecīgo sporta veidu federācijām, lai ar 2012.gada janvāri varētu uzsākt finansēt sportistu gatavošanos olimpiskajai sacensību sezonai.  cīņa - Armands Zvirbulis  džudo -  Jevgeņijs Borodavko   modernā pieccīņa -  Jeļena Rubļevska   pludmales v/b - Mārtiņš Pļaviņš,  Jānis Šmēdiņš   riteņbraukšana-bmx - Māris Štrombergs,  Edžus Treimanis   smaiļošana - Krists Straume, Aleksejs Rumjancevs  vieglatlētika - Ineta Radeviča, Aiga Grabuste, Madara Palameika, Vadims Vasiļevskis airēšana - Lauris Šīre,  Dairis Adamaitis   cīņa - Anastasija Grigorjeva, Laura Skujiņa, Kristīne Odriņa-Urbova, Karalina Tjapko  džudo - Deniss Kozlovs, Aigars Mīlenbergs, Andrejs Magers,  Vladimirs Osnačs   modernā pieccīņa -  Deniss Čerkovskis   paukošana- Artūrs Šilins  pludmales v/b - Aleksandrs Samoilovs, Ruslans Sorokins, Armands Āboliņš, Haralds Regža,  riteņbraukšana-bmx - Artūrs Matisons, Rihards Veide  smaiļošana- Mārtiņš Upītis  svarcelšana - Viktors Ščerbatihs,  Artūrs Plēsnieks   vieglatlētika - Ainārs Kovals, Māris Urtāns, Zigismunds Sirmais, Līna Mūze, Laura Ikauniece, Arājs Ronalds, Edgars Eriņš,  Lauma Grīva   vingrošana - Dmitrijs Trefilovs airēšana - Elza Gulbe, Gints Zunde, Edgars Boitmanis, Voldemārs Ļaudāms, Kristaps Cīrulis, Raivis Štrāls, Marika Trumekalne, Ērika Blumberga, Agnese Kalniņa, Irbe Kande, Laura Zilvere, Zane Putniņa, Mārtiņš Kāpostiņš, Mārcis Mārtiņš Putniņš, Aivis Vilička, Rūdolfs Rumba, Krišs Kalniņš, Jānis Igo Niedzviedzis  bokss - Ņikita Stepanovs, Ņikita Versockis, Genadijs Merkulovs, Jānis Rende  cīņa - Aleksandrs Jurkjans  džudo - Gļebs Talalujevs, Artūrs Sokolovskis  modernā pieccīņa - Pāvels Švecovs  peldēšana - Jānis Šaltāns  pludmales v/b - Anete Krastiņa, Jana Jaudzema  riteņbraukšana-šoseja - Andris Smirnovs  svarcelšana - Iļja Meņšikovs  teniss -  Jeļena Ostapenko   vieglatlētika - Rolands Štrobinders, Intars Išejevs, Reinis Krēgers, Māra Grīva, Anita Kažemaka, Elvijs Misāns, Undīne Dindune.    džudo -  Konstantīns Ovčiņņikovs   peldēšana - Uvis Kalniņš,  Gabriela Ņikitina   riteņbraukšana-šoseja - Aleksejs Saramotins,  Gatis Smukulis   vieglatlētika - Dmitrijs Jurkevičs, Igors Kazakevičs, Dace Lina, Agnese Pastare, Igors Sokolovs, Valērijs Žolnerovičs, Sinta Ozoliņa-Kovala.", "link": "https://www.delfi.lv/sports/news/other_kinds/other/lov-vasaras-sastava-a-grupa-ieklauj-13-sportistus.d?id=41964524"},
{"title": "Smukulis saglabā līderpozīciju balsojumā par Gada populārāko sportistu", "category": "Sports", "body": "Līdzjutēju balsojumā par Gada populārāko sportistu/sportisti arī pēc divām nedēļām novērojama saspringta cīņa un pirmo vietu joprojām ar nelielu pārsvaru ieņem riteņbraucējs Gatis Smukulis. Divās nedēļās aptaujā balsots vairāk nekā 10 000 reizes. Smukulis pagaidām ieguvis 1421 balsi, viņam seko tāllēcēja Ineta Radeviča (1377 balsis), šķēpmetējs Zigismunds Sirmais (1254 balsis), hokejists Miķelis Rēdlihs (902 balsis), futbolists  Artjoms Rudņevs  (665 balsis) un motosportists  Lauris Daiders  (634 balsis). Atgādinām, ka portāls DELFI sadarbībā ar \"Latvijas Gada balva sportā 2011\" organizētāju - Latvijas Olimpisko komiteju - arī šogad rīko līdzjutēju balsojumu par gada populārāko sportistu vai sportisti. \"Latvijas Gada balvas sportā 2011\" balsojums par 2011.gada populārāko sportistu/sportisti risināsies no 21.novembra līdz 19.decembrim portālā DELFI un www.olimpiade.lv. Balsojuma anketā iekļauti 35 Latvijā pazīstami sportisti un sportistes, no kuriem aicinām balsot par vienu. Lai iegūtu objektīvākus rezultātus, katru dienu internetā no vienas IP adreses varēs nobalsot vienu reizi. Līdzjutēju balsojuma rezultāti tiks paziņoti 20.decembrī. Par trīs populārākajiem sportistiem/sportistēm, kuri būs ieguvuši vislielāko atbalstu, balsošana turpināsies \"Latvijas Gada balva sportā 2011\" apbalvošanas ceremonijas tiešraidē LTV1. 2011.gada Latvijas populārākais sportists/sportiste tiks noteikts līdzjutēju telefonbalsojumā apbalvošanas ceremonijas tiešraides laikā 22. decembrī sākot no pulksten 21:15. Pagājušajā gadā par populārāko sportistu līdzjutēji atzina skeletonistu Martinu Dukuru, kurš fināla balsojumā apsteidza olimpisko čempionu BMX riteņbraukšanā Māri Štrombergu un pludmales volejbolistu Mārtiņu Pļaviņu. Labāko trijniekā neiekļuva, bet labāko sešiniekā bija pludmales volejbolists Aleksandrs Samoilovs, 2009.gada populārākais sportists Sandis Ozoliņš un Anastasija Grigorjeva (cīņa).", "link": "https://www.delfi.lv/sports/news/gada-balva-sporta/jaunumi/smukulis-saglaba-liderpoziciju-balsojuma-par-gada-popularako-sportistu.d?id=41957510"},
{"title": "Zviedrija čempionātu sāk ar uzvaru pār Ukrainu", "category": "Sports", "body": "Sestdien, 6.maijā pasaules hokeja čempionāta hokejā vīriešiem augstākajā divīzijā B apakšgrupas spēlē tikās Zviedrijas un Ukrainas valstsvienība. Ar rezultātu 4:2 uzvarēja Zviedrijas izlase. Taču tieši vienā no vairākumiem zviedri guva pirmos vārtus un atklāja rezultātu. 18.minūtes beigās pēc Andreasa Karlsona piespēles vārtus guva Fredriks Emvals. Pirmā perioda pēdējās minūtes sākumā vairākumu realizēja jau Ukrainas hokejisti, kad pēc Jurija Djačenko piespēles vārtus guva Konstantīns Kasjančuks. Otro puslaiku zviedri guva ar izvirzīšanos vadībā. 50 sekundes pēc sākuma otros vārtus šajā spēlē guva Fredriks Emvals. Arī šie vārti tika gūti vairākumā. Spēles 35.minūtē ukraiņiem jau otro reizi izdevās panākt izlīdzinājumu rezultātā, kad pēc Oļega Šafarenko piespēles vārtus guva Andrijs Mihnovs. Pēc nepilnām trim minūtēm zviedri atjaunoja savu pārsvaru, panākot 3:2. Vārtus vairākumā pēc Bjorna Melina un Ronija Sundina piespēlēm guva Andreass Karlsons. Arī ceturtos vārtus zviedri guva vairākumā, kad pēc Jonasa Nordkvista piespēles vārtus guva Mika Hanula.  17:55 Fredriks Emvals (Andreass Karlsons) vairākumā)) 0:1, 19:16 Konstantīns Kasjančuks (Jurijs Djačenko) vairākumā)) 1:1, 20:50 Fredriks Emvals (Bjorns Melins) vairākumā)) 1:2, 34:55 Andrijs Mihnovs (Oļegs Šafarenko) 2:2, 38:55 Andreass Karlsons (Bjorns Melins, Ronijs Sundins) vairākumā)) 2:3, 46:38 Jonass Nordkvists (Mika Hanula) 2:4.  18:12.  24:45.  Konstantīns Simčuks (41/45) / Johans Holmkvists (22/24).", "link": "https://www.delfi.lv/sports/news/hokejs/zviedrija-cempionatu-sak-ar-uzvaru-par-ukrainu.d?id=14358614"},
{"title": "Krievijas izlase rotaļīgi sagrauj Kazahstānu (papildināts)", "category": "Sports", "body": "Sestdien, 6.maijā pasaules hokeja čempionāta hokejā vīriešiem augstākajā divīzijā C apakšgrupas spēlē spēkiem mērojās Kazahstānas un Krievijas izlases. Graujošu uzvaru ar 10:1 svinēja Krievijas valstsvienība. Jau no paša spēles sākuma laukumā dominēja Krievijas izlase, kas kazahiem nedeva nekādas cerības uz labvēlīgu spēles iznākumu. Tam par apliecinājumu pirmajā periodā divus ātros vārtus Krievijas izlases labā minūtes laikā guva Aleksandrs Ovečkins un Deniss Arhipovs. Jāatzīmē, ka abi vārti tika gūti vairākumā. Spēles 11.minūtē rezultāta starpību palielināja Konstantīns Gorovikovs. 13.minūtes vidū bortā ar galvu pa priekšu Ovečkinu iemeta Jevgeņijs Blohins, pēc kā izcēlās neliels kautiņš. Par šādu rupju spēli Blohins saņēma 2+10 soda minūtes. Trīs minūtes pirms perioda beigām vairāku noraidījumu rezultātā laukumā trīs Krievijas spēlētāji palika pret četriem kazahiem. Šāds spēku samērs ļāva Kazahstānas hokejistiem atgūt vienus vārtus, kad pēc skaistas izspēles vārtus guva Jevgeņijs Koreškovs. Kazahu prieks bija īss, jo jau pēc mirkļa paliekot mazākumā, viņi bija spiesti jau ceturto reizi vērot kā vārtus gūst Krievija.  Vairākumu realizēja Dmitrijs Bikovs. Tāpat kā pirmajā trešadaļā, arō otrajā jau no paša sākuma laukumā noteikumus diktēja Krievijas izlase, bieži un bīstami apmētājot Medvedeva sargātos vārtus. Pirmos vārtus otrajā trešdaļā Krievija guva, kad aizvadītas bija četras minūtes un 13 sekundes. Jau otros vārtus šajā spēlē guva jaunais krievu talants – Aleksandrs Ovečkins. Turpinājumā \"brīnumus\" izdevās nodemonstrēt Kazahstānas izlases vārtsargam Romānam Medvedevam, kas tā vietā, lai sistu prom viņam virsū slīdošo ripu, netrāpīja tai, nokrita bezpalīdzīgi uz vēdera un Jevgeņijs Malkins elegantā lēcienā pāri vārtsargam raidīja ripu tukšos vārtos. Vārti tika gūti mazākumā. 40.minūtes beigās izgājienā viens pret vienu hettriku šajā spēlē \"noformēja\" Aleksandrs Ovečkins. Ar šo vārtu guvumu arī beidzās Kazahstānas izlases vārtsarga Romāna Medvedeva pirmā čempionāta spēle, jo viņa vietu vārtos ieņēma Sergejs Tambulovs. Izrēķināšanos turpināja Aleksandrs Sjomins, kas pēc Denisa Arhipova un Iļjas Ņikuļina pirmo reizi lika kapitulēt Tambulovam. Līdz piektajai minūtei spēle ritēja puslīdz mierīgi, taču tad, kad aizvadītas bija četras minūtes un 38 sekundes teicamu metienu no neliela attāluma izpildīja Aleksandrs Sjomins, panākot jau 9:1. Perioda astotajā minūtē, nojaušot, ka spēles rezultāts vairs nevar radikāli mainīties, Vladimirs Krikunovs veica vārtsarga maiņu, dodot čempionāta garu izjust arī Aleksandram Fomičevam, kurš nomainīja vārtos Sergeju Zvjaginu. Krievijas izlase 10:1 panāca 54.minūtē, kad pēc Denisa Zaripova metiena ripa atlēca pret bortu un atlēca tieši Aleksandram Sjominam tieši uz nūja pie vārtu kreisā staba. Sjomins nekļūdījās un kļuva par otro spēlētāju Krievijas izlasē, kas atzīmējās ar hettriku. Līdz perioda beigām rezultāts nemainījās, kas nozīmē, ka Krievija čempionātu iesākusi ar iespaidīgu uzvaru pār kazahiem. Pēcspēles preses konferencē Krievijas izlases galvenais treneris Vladimirs Krikunovs sacīja, ka lielā mērā mača likteni izšķīra ātri gūtie vārti un pēc veiksmīgā sākuma viņa audzēkņiem spēle aizgāja no rokas.  \"Puiši spēlēja ar azartu un atdevi, tādēļ arī guvām tik daudz vārtu. Izmantojām arī savas izdevības vairākumā,\" teica Krikunovs, piebilstot, ka šeit nevar būt runas par pretinieka nenovērtēšanu. \"Katrs pretinieks ir jāciena. Šī bija tikai čempionāta pirmā spēle un galvenais ir izturēt visu turnīru. Ja mēs turpmākajās cīņās izgāzīsimies, kurš vairs atcerēsies šo spēli,\" norādīja Krikunovs. Kazahstānas valstsvienības galvenais treneris Nikolajs Mišagins atzina, ka \"vecākais brālis šoreiz jaunāko nepažēloja\". \"Mums turnīri vienmēr sākas ar smagām spēlēm pret topošajiem čempioniem. Tā bija ar Čehiju un Zviedriju, tādēļ Krievijai šī uzvara ir laba zīme un es novēlu šai komandai izcīnīt zelta medaļas,\" teica Mišagins. Viņš atzina, ka Kazahstānas hokejisti spēlē zemāka līmeņa līgās, tādēļ arī atpaliek meistarībā, kas liek bieži pārkāpt noteikumus. \"Mums bija ļoti ierobežotas iespējas gatavoties šim čempionātam, aizvadījām tikai vienu pārbaudes spēli, tādēļ turnīra gaitā centīsimies atrast savu spēles rokrakstu,\" teica treneris.   1:36 Aleksandrs Ovečkins (Jevgeņijs Malkins, Maksims Sušinskis) vairākumā)) 1:0, 2:44 Deniss Arhipovs (Iļja Ņikuļins) vairākumā)) 2:0, 10:44 Konstantīns Gorovikovs (Igors Grigorenko) 3:0, 17:41 Jevgeņijs Koreškovs (Konstantīns Šafranovs, Talgats Žailaovs) vairākumā)) 3:1, 18:48 Dmitrijs Bikovs (Andrejs Kručiņins, Igors Jemeļejevs) vairākumā)) 4:1, 24:13 Aleksandrs Ovečkins (Jevgeņijs Malkins) 5:1, 26:41 Jevgeņijs Malkins (mazākumā) 6:1, 29:39 Aleksandrs Ovečkins (Jevgeņijs Malkins) vairākumā)) 7:1, 32:24 Aleksandrs Sjomins (Deniss Arhipovs, Iļja Ņikuļins) 8:1, 44:38 Aleksandrs Sjomins (Iļja Ņikuļins, Deniss Zaripovs) 9:1, 53:52 Aleksandrs Sjomins (Deniss Zaripovs, Iļja Ņikuļins) vairākumā)) 10:1.  26:40.  27:17.  Sergejs Zvjagins (14/15), no 48.minūtes Aleksandrs Fomičevs (2/2) / Romāns Medvedevs (7/14), no 31.minūtes Sergejs Tambulovs (10/13).", "link": "https://www.delfi.lv/sports/news/hokejs/krievijas-izlase-rotaligi-sagrauj-kazahstanu-papildinats.d?id=14358586"},
{"title": "2012 stundas pirms Spēļu sākuma Londonā atklāts Olimpiskais stadions", "category": "Sports", "body": "Vairāk nekā 40 000 skatītāju klātbūtnē sestdien tieši 2012 stundas pirms Spēļu sākuma Londonā tika atklāts šī gada Olimpiskais stadions. Atklāšanas pasākumā skatītājiem tika piedāvāts šova pasākums ar sporta elementiem. Stadionu oficiāli atklāja Spēļu organizācijas komitejas (LOCOG) priekšsēdētājs Sebastjans Ko un blakus stadionam dzīvojošs deviņus gadus vecs zēns, kuri piespieda lielu pogu un palaida naksnīgajās debesīs tūkstošiem balonu. 80 000 skatītāju uzņemt spējīgajā stadionā 27.jūlijā risināsies Olimpiādes atklāšanas ceremonija. Atklāšanas pasākumā organizatoriem bija iespēja pārbaudīt stingros drošības pasākumus. Tāpat tas bija arī pārbaudījums Londonas sabiedriskā transporta sistēmai, jo paralēli futbola fani atstāja Vemblija stadionu pēc Anglijas Futbola asociācijas (FA) kausa izcīņas finālspēles. Iepriekš šajā stadionā jau bija noticis Lielbritānijas Augstskolu čempionāts.", "link": "https://www.delfi.lv/sports/news/vasaras-olimpiskas-speles/zinas/2012-stundas-pirms-spelu-sakuma-londona-atklats-olimpiskais-stadions.d?id=42331274"},
{"title": "Cīkstone Grigorjeva kvalificējas Londonas olimpiskajām spēlēm", "category": "Sports", "body": "Latvijas cīkstone Anastasija Grigorjeva svētdien sasniedza finālu noslēdzošajās  Londonas   Olimpiādes  kvalifikācijas sacensībās un ieguva iespēju piedalīties vasarā gaidāmajā četrgades svarīgākajā notikumā. Grigorjeva Helsinkos notiekošajās sacensībās šoreiz startēja svara kategorijā līdz 63 kilogramiem un līdz finālam tika pie četrām uzvarām. Izšķirošajā cīņā par kvalificēšanos Olimpiādei Latvijas sportiste pārspēja Sandru Viviānu Roa Velandiju no  Kolumbijas . Finālā Grigorjeva ar rezultātu 1-2 piekāpās polietei Monikai Mihalikai, bet tas vairs neko nemainīja. Ikdienā 2010.gada Eiropas čempione un šī gada Eiropas vicečempione Grigorjeva startē svara kategorijā līdz 59 kilogramiem, tomēr tā nav iekļauta olimpisko spēļu programmā. Iepriekšējās atlases sacensībās Grigorjeva startēja svara kategorijā līdz 55 kilogramiem, bet tā kā iepriekšējos mačos traumu guva kategorijā līdz 63 kilogramiem startējošā Laura Skujiņa, šoreiz viņa varēja pamēģināt spēkus augstākajā kategorijā, pastāstīja  Latvijas Olimpiskās vienības  (LOV) Sporta un zinātnes nodaļas vadītāja Marita Vilciņa. Līdz ar to Latviju Londonā pārstāvēs divi cīkstoņi, jo jau pērn par iekļūšanu pasaules čempionāta labāko pieciniekā pie ceļazīmes tika Armands Zvirbulis, kurš sacenšas brīvajā stilā svara kategorijā līdz 84 kilogramiem. Vēl atlases sacensībās svētdien piedalījās arī Kristīne Odriņa-Urbova, kura svara kategorijā līdz 72 kilogramiem zaudēja jau pirmajā cīņā. Šajā turnīrā katrā svara kategorijā tika izspēlētas divas olimpiskās \"biļetes\".", "link": "https://www.delfi.lv/sports/news/vasaras-olimpiskas-speles/zinas/cikstone-grigorjeva-kvalificejas-londonas-olimpiskajam-spelem.d?id=42331440"},
{"title": "PK ceturtdaļfināls: latvieši jutīs līdzi lietuviešiem, lietuvieši atbalstīs latviešus", "category": "Sports", "body": "Latvijas basketbola izlases aizsargs  Artūrs Žagars  neslēpj lepnumu arī par Lietuvas basketbola izlases panākumiem Pasaules kausā, saucot viņus par brāļiem. \"Viņi ir mūsu \"braļukas\", kā mēs sakām,\" Starptautiskās Basketbola federācijas ( FIBA ) mājaslapā citēts Žagars. \"Abas komandas esam [Pasaules kausa] astotniekā. Tas mums ir ļoti nozīmīgi. Ļoti priecājos par viņiem, un ceru, ka viņi arī par mums priecājas. Tas ir saprotami, līdz brīdim, kad tiksimies savā starpā.\" Kā zināms, Latvijas un Lietuvas izlases Pasaules kausa turnīrā izslēgšanas spēlēs ir dažādos zaros, un teorētiski var tikties tikai finālā. Latvijas izlase ceturtdaļfinālā spēlēs ar līdz šim nezaudējušo Vācijas valstsvienību, kamēr lietuviešu pretinieki būs Serbijas basketbolisti. \"Lai cik karsti arī būtu gājis mūsu pārbaudes mačā [pirms Pasaules kausa], mēs viņus atbalstām,\" par Latvijas basketbolistiem izteicās Lietuvas valstsvienības spēlētājs Mindaugs Kuzminsks. \"Mums tur ir draugi un paziņas. Vienmēr gribam atbalstīt komandas, kas nav favorīti - kā mūsu brāļi latvieši.\" Kuzminsks arī norāda, ka Latvijas izlase šajā turnīrā spēlē labu basketbolu un ar pārliecību. \"Viņi [latvieši] ir uzvarējuši tādas komandas kā Francija un Spānija,\" teica lietuviešu aizsargs. \" Basketbols , ko viņi demonstrē, ir patiešām labs.\" Arī cits Lietuvas izlases spēlētājs Roks Jakubaitis norāda, ka Latvijas un Lietuvas basketbola izlašu panākumi šajā turnīrā bijuši ārkārtīgi labi. \"Tas ir neticami,\" saka Jakubaitis. \"Mūsu brāļu tautām izdevies iekļūt pasaules astoņu labāko komandu pulkā.\" Latvijas (1,9 miljoni) un Lietuvas (2,8 miljoni) iedzīvotāji sastāda tikai 0,06% no pasaules iedzīvotāju skaita, taču to izlases ieņēmušas 25% no Pasaules labāko astotnieka skaita. FIBA raksta, ka Latvijas un Lietuvas tikšanās finālmačā ir iespējama, un to \"vismaz 0,06% izredzes noteikti ir\". Finālturnīra 32 komandas bija sadalītas astoņās apakšgrupās. Katras grupas pirmo divu vietu ieguvējas turpina cīņu par 1.-16.vietu, bet trešās un ceturtās vietas ieguvējas cīnās par 17.-32.vietu. Mači notiek Filipīnās, Japānas pilsētā Okinavā un Indonēzijas galvaspilsētā Džakartā. Labāko astoņniekā iekļuvušās izlases par medaļām spēkosies \"SM Mall of Asia\" arēnā Manilas ostas rajonā. Pasaules kausa finālturnīrā tiek noskaidrotas septiņas Parīzes olimpisko spēļu turnīra dalībnieces, kā arī vēl 19 valstsvienības, kuras kopā ar piecu reģionu priekškvalifikācijas sacensību uzvarētājām nākamvasar cīnīsies par pēdējām četrām ceļazīmēm uz olimpiskajām spēlēm.", "link": "https://www.delfi.lv/sports/news/pasaules-kauss-basketbola-2023/zinas/pk-ceturtdalfinals-latviesi-jutis-lidzi-lietuviesiem-lietuviesi-atbalstis-latviesus.d?id=55912878"},
{"title": "Latvija spēli pret Vāciju aizvadīs trešdien rīta pusē", "category": "Sports", "body": "Latvijas vīriešu basketbola izlase neticamo sapni jeb Pasaules kausu turpinās trešdien, 6. septembrī, kad ceturtdaļfinālā tiksies ar līdz šim nezaudējušo Vāciju. Latvijas un Vācijas duelis sāksies pulksten 11:45 pēc Latvijas laika. Latvija vietu ceturtdaļfinālā un ceļazīmi uz Manilu  ieguva pēc pārliecinošās uzvaras pār Brazīliju. Pēc Kanādas uzvaras pār Spāniju otrā posma L grupas noslēgumā Latvija ieņēma otro vietu un ceturtdaļfinālā spēlēs pret K grupas labāko komandu – Vāciju. Vācijas basketbolisti savas grupas pēdējā spēlē cīņā par pirmo vietu pieveica Slovēniju. Pasaules basketbola superzvaigznes Lukas Dončiča pārstāvētā Slovēnija tagad ceturtdaļfinālā tiksies ar Kanādu, un arī šīs komandas savu spēli aizvadīs trešdien, 6. septembrī. Slovēnijas un Kanādas duelis risināsies puksten 15:30. Savukārt 5. septembrī ceturtdaļfināla spēles aizvadīs pārējās četras ceturtdaļfināla dalībnieces. \"Play off\" spēles sāksies 5. septembrī pulksten 11:45 pēc Latvijas laika ar Lietuvas un Serbijas dueli, bet pēc tam 15:40 spēlēs Itālija un ASV. Pusfinālā Latvijas un Vācijas dueļa uzvarētāji tiksies ar ASV vai Itāliju, bet otrā pusfināla pārī tiksies Lietuvas-Serbijas un Slovēnijas-Kanādas pāru uzvarētājas. Pusfināla spēles notiks piektdienā, 8. septembrī. Savukārt ceturtdaļfināla pāru zaudētājas turpinās cīņu par 5.-8. vietai, šos \"mazos pusfinālus\" aizvadot ceturtdien. Sestdien šo pāru komandas aizvadīs spēles par 5. un 7. vietu. Pasaules kausā tiek sadalītas arī septiņas ceļazīmes uz Pasaules kausu, un šobrīd zināmas piecu ceļazīmju īpašnieces - Amerikas divas labākās komandas ASV un Kanāda, labākā Āzijas komanda Japāna (19. vieta Pasaules kausā), labākā Okeānijas komanda Austrālija (10. vieta Pasaules kausā) un labākā Āfrikas komanda Dienvidsudāna (17. vieta Pasaules kausā). Tādējādi pēdējās divas tiešās ceļazīmes uz Parīzi sadalīs Eiropas komandas - Latvija, Lietuva, Vācija, Slovēnija, Serbija un Itālija. Pat uzvara ceturtdaļfinālā komandām var nenodrošināt ceļazīmi uz Parīzi un teorētiski pat bronzas medaļu izcīnīšana Eiropas komandai var nedot ceļazīmi uz Parīzi, ja finālā tiksies divas Vecā kontinenta pārstāves.", "link": "https://www.delfi.lv/sports/news/pasaules-kauss-basketbola-2023/zinas/latvija-speli-pret-vaciju-aizvadis-tresdien-rita-puse.d?id=55908738"},
{"title": "Ēriksons: Rūnijs lauzis vairāk nekā vienu kaulu", "category": "Sports", "body": "Anglijas futbola izlases galvenais treneris Svens Jērans Ēriksons trešdien atklāja, ka uzbrucējs Veins Rūnijs lauzis vairāk nekā vienu pēdas kaulu un būs nepieciešams \"brīnums\", lai viņš spēlētu Pasaules kausa izcīņas finālturnīrā, kas sāksies jūnijā. Rūnijs pēdu lauza sestdien \"United\" premjerlīgas mačā ar čempioniem \"Chelsea\". Mančestras vienība izbraukumā zaudēja 0:3, bet \"Chelsea\" nodrošināja sev otro čempionu titulu pēc kārtas. Kā zināms, Pasaules kausa izcīņas finālturnīrs no 9.jūnija līdz 9.jūlijam norisināsies Vācijā, bet angļiem pirmais mačs jāaizvada 10.jūnijā ar Paragvaju. Sastāvs dalībai Pasaules kausa finālturnīrā izlasēm jānosauc, vēlākais, 15.maijā. 20 gadus vecais Rūnijs savas valstsvienības rindās aizvadījis 29 spēles un guvis 11 vārtus.", "link": "https://www.delfi.lv/sports/news/futbols/eriksons-runijs-lauzis-vairak-neka-vienu-kaulu.d?id=14335263"},
{"title": "Noskaidroti Anglijas izlases valstsvienības spēlētāji", "category": "Sports", "body": "Anglijas izlases galvenais treneris Svens Gorans Eriksons nosaucis to futbolistu vārdus, kuri iekļūs valstsvienības spēlētāju sarakstā un dosies uz finālturnīru Vācijā. Anglijas valstsvienībā iekļauts vēl viens uzbrucējs, kurš šobrīd ārstē traumu - Maikls Ouens. Zviedru speciālists sastāvā iekļāvis arī 17 gadus jauno Londonas kluba ''Arsenal'' uzbrucēju Teo Volkotu.  Četri futbolisti iekļauti sastāvā kā rezerves spēlētāji. Starp tiem varētu būt vārtsargs Karsons (Liverpool), aizsargs Jangs (Charlton), pussargi Rio-Kokers (West Ham) un Defo (Tottenham) un uzbrucējs Džonsons (Crystal Palace).   Robinsons (Tottenham), Džeimss (Manchester City), Grīns (Norwich).  G. Nevils (Manchester United), Ferdinands (Manchester United), Terijs (Chelsea), E. Kouls (Arsenal), Kempbels (Arsenal), Karagers (Liverpool), Bridžs (Chelsea).  Bekhems (Madrides Real, Spānija), Keriks (Tottenham), Lempards (Chelsea), Džerards (Liverpool), Hargrivzs (Minhenes Bayern, Vācija), Džinass (Tottenham), Daunings (Middlesbrough), Dž. Kouls (Chelsea), Lenons (Tottenham).  Rūnijs (Manchester United), Ouens (Newcastle), Kraučs (Liverpool), Valkots (Arsenal).", "link": "https://www.delfi.lv/sports/news/futbols/noskaidroti-anglijas-izlases-valstsvienibas-speletaji.d?id=14375515"},
{"title": "Graudiņa/Kravčenoka izcīna Eiropas U–22 čempionāta sudraba medaļas", "category": "Sports", "body": "Latvijas pludmales volejbola pāris Tīna Laura Graudiņa/Anastasija Kravčenoka svētdien Majoru pludmalē kļuva par  Eiropas  Volejbola konfederācijas (CEV) rīkotā Eiropas U–22 čempionāta vicečempionēm. Ar pirmo numuru izliktais Latvijas duets finālmačā ar 0-2 (11:21, 19:21) zaudēja  Krievijas  pārim Nadeždai Makroguzovai/Svetlanai Holominai, kuras turnīrā bija izliktas ar otro numuru. Latvijas duets šajā mačā guva pirmo punktu, bet pēc tam ātri nonāca iedzinējos un pārliecinoši zaudēja savu setu. Otrajā setā mājinieces izrādīja jau krietni lielāku pretestību un sākumā panāca 8:4, bet vēlāk pretinieces izlīdzināja rezultātu – 9:9. Pāris izspēles ritēja punkts punktā, bet pēc tam Krievijas duets pārņēma vadību. Lai gan seta galotnē mājinieces pietuvojās līdz pāris punktu deficītam, tomēr atspēlēties neizdevās un pretinieču pārākums tika atzīts ar 19:21. Graudiņa duetā ar Kravčenoku pirms diviem gadiem tika kronētas par Eiropas čempionēm U–22 vecuma grupā, bet pērn titula aizstāvēšana apstājās ceturtdaļfinālā. Tāpat Graudiņa duetā ar Paulu Ņečiporuku 2015. gadā Rīgā uzvarēja Eiropas U–18 čempionātā. Pirms tam bronzas mačā ar 20. numuru izliktās spānietes Daniela Alvaresa Mendosa/Marija Belēna Karro ar rezultātu 2-1 (16:21, 21:15, 15:12) pārspēja itālietes Klaudiju Pučinelli/Gaju Traballi, kurām piešķirts 14. numurs. Pusfinālā Latvijas pāris ar rezultātu 2–0 (21:18, 21:19) pārspēja  Spānijas  duetu, kamēr Makroguzova/Holomina ar 2-0 (21:17, 21:16) pieveica itālietes. Plkst. 17 sāksies vīru fināls, kurā par pirmo numuru izliktie Kristaps Šmits/Mihails Samoilovs tiksies ar septīto numuru izliktajiem spāņiem Alehandro Uertu Pastoru/Havjeru Uertu Pastoru. Vīru turnīrā bronzu izcīnīja ar 11. numuru izliktie lietuvieši Audrs Knass/Patriks Stankevičs, kuri ar rezultātu 2–0 (21:19, 21:12) pārspēja sacensību 28.numuru Denisu Šekunovu un Dmitriju Veretjuku no Krievijas. Pirms tam pusfinālā Šmits/Samoilovs pusfinālā ar rezultātu 2–1 (21:19, 16:21, 15:11) pārspēja Krievijas sportistus, bet Pastori ar 2-0 (22:20, 21:18) apspēlēja lietuviešus. Apakšgrupu turnīrā Graudiņa/Kravčenoka izcīnīja uzvaras visās trijās spēlēs, automātiski iekļūstot izslēgšanas turnīra otrajā kārtā jeb astotdaļfinālā, kur ar 2–1 (19:21, 21:13, 15:9) sestdien uzvarēja ar 27. numuru izliktās vācietes Jūliku Hofmani/Sāru Šulcu. Savukārt ceturtdaļfinālā ar 2–0 (21:13, 21:17) tika uzveiktas norvēģietes Sunnivu Helanni-Hansenu/Emīliju Olimstadu, kurām bija ticis 24. numurs. Tikmēr Šmits/Samoilovs savā apakšgrupā guva divas uzvaras trīs spēlēs un arī varēja izslēgšanas sacensības sākt no astotdaļfināla, kur ar 2-0 (21:17, 21:13) uzvarēja ar sesto numuru izliktos poļus Maceju Levicki un Milošu Kruku, bet ceturtdaļfinālā aizraujošā cīņā ar 2–1 (16:21, 21:18: 21:19) tika pieveikti sacensību astotais numurs Florians Brērs un Īvs Hauseners no  Šveices . Pirms tam astotdaļfinālā zaudējumus cieta Varvara Brailko/Anete Namiķe, Vanesa Grosberga/Kristīne Briede un Aleksandrs Nasonovs/Roberts Kļaviņš, kuri tādējādi Eiropas U–22 čempionātu noslēdza dalītā 17. vietā. No sešiem Latvijas duetiem izslēgšanas turnīrā neiekļuva tikai Rinalds Aišpurs/Rinalds Belerts, kuri apakšgrupā cieta trīs zaudējumus. Lielākās cerības Latvijai šajā turnīrā saistās ar vīru duetu Šmitu un Samoilovu, kuri pērn ieguva bronzas godalgas pasaules U–21 čempionātā. Turnīra centrālais laukums spēj pulcēt ap 1600 cilvēku. Skatītājiem ieeja šajā Eiropas čempionātā ir bez maksas. Augsta līmeņa pludmales volejbola spēles Jūrmalā notiek ik gadu. Pērn notika kontinenta meistarsacīkstes pieaugušajiem, kur par vicečempioniem kļuva pašmāju duets Aleksandrs Samoilovs un Jānis Šmēdiņš.", "link": "https://www.delfi.lv/sports/news/other_kinds/voleyball/graudinakravcenoka-izcina-eiropas-u22-cempionata-sudraba-medalas.d?id=50255025"},
{"title": "Zināmi titula 'Gada sporta skolotājs' nominanti", "category": "Sports", "body": "Kļuvuši zināmi Izglītības un zinātnes ministrijas (IZM) organizētā konkursa \"Gada sporta skolotājs\" galvenā titula nominanti, informē IZM. Galvenajam titulam ir nominēti Ventspils 2.pamatskolas skolotāja Anželika Šilberga, Siguldas pilsētas vidusskolas skolotāja Andra Fridrihsone un Limbažu novada ģimnāzijas skolotājs Agris Ķirsis. Konkursa uzvarētājs, titula \"Gada sporta skolotājs\" ieguvējs, tiks paziņots un piemiņas balvu saņems \"Latvijas gada balva sportā 2011\" apbalvošanas pasākumā 22.decembrī, \"Splendid Palace\", pasākums tiks translēts LTV1 tiešraidē. Par galveno titulu un balvu Rīgas Valsts vācu ģimnāzijā sacentās seši pedagogi – Dace Purvaine (Rīgas 69.vidusskola), Agris Ķirsis (Limbažu novada ģimnāzija), Anželika Šilberga (Ventspils 2.pamatskola), Andra Fridrihsone (Siguldas pilsētas vidusskola), Aleksandrs Kļitončiks (Rīgas 33.vidusskola) un Anatolijs Isajevs (Riebiņu vidusskola). Konkursa vērtēšanas komisijas priekšsēdētāja, IZM Sporta departamenta direktore Agra Brūne uzsver, ka ieguvēji ir visi otrās kārtas dalībnieki, jo dalība šādos konkursos ir lieliska iespēja gūt vērtīgu pieredzi. Viņa aicina skolas turpmāk būt aktīvākām, piesakot savus sporta skolotājus konkursam, jo šis ir lielisks veids, kā popularizēt sporta skolotāja nozīmi veselīgas jaunās paaudzes izglītošanas procesā un godināt profesionālākos sporta skolotājus valstī.  Katrs konkursa otrās kārtas dalībnieks saņēma konkursa atbalstītāju SIA \"L´Oreal Baltic\" balvas, IZM dāvātos metodiskos materiālus un biedrības \"Latvijas Olimpiskā komiteja\" dāvātos 2012.gada olimpiskos kalendārus. Trīs dalībnieki, kas nominēti titulam \"Gada sporta skolotājs\", saņēma dāvanu kartes sporta inventāra iegādei 300 latu apmērā. Titula \"Gada sporta skolotājs\" iepriekšējo gadu ieguvēji: 2005.gads – Astra Kurme, Rīgas 5.speciālā internātpamatskola; 2006.gads – Austris Āboliņš, Drabešu internātpamatskola; 2007.gads – Tija Tripāne, Rīgas 41.vidusskola; 2008.gads – Nadežda Povasare, Salaspils sākumskola; 2009.gads – Maija Priedīte, Valmieras Valsts ģimnāzija; 2010.gads – Māris Priedītis, Valmieras Valsts ģimnāzija.", "link": "https://www.delfi.lv/sports/news/gada-balva-sporta/jaunumi/zinami-titula-gada-sporta-skolotajs-nominanti.d?id=41930792"},
{"title": "LOV ziemas sporta veidu sastāvā A grupā iekļauti 11 sportisti", "category": "Sports", "body": "Piektdien, 15.aprīlī, Latvijas Olimpiskās vienības dalībnieku sapulce izvērtēja ziemas sporta veidu sportistu sasniegumus aizvadītājā sezonā un nosauca LOV \"A\", \"B\", \"C\" un \"Soči 2014\" sastāvus 2011./2012.gada sezonai. LOV \"A\" grupas sastāvā iekļauti 1 sportisti, kas pārstāv pieces sporta veidus. Pēc viena gada pārtraukuma LOV \"A\" grupā ir iekļuvis kāds no biatlona pārstāvjiem - pēc veiksmīgi aizvadītā pasaules čempionāta tajā iekļuvis Edgars Piksons. Kopā LOV \"A\", \"B\" un \"C\" sastāvos tika uzņemti sešu sporta veidu 41 pārstāvis, kas bija izpildījis LOV atlases kritērijus 2010./2011.gada sacensību sezonā. Savukārt \"Soči 2014\" sastāvā tika iekļauts 21 sportists. - Edgars Maskalāns, Daumants Dreiškens, Raivis Broks, Oskars Melbārdis, Intars Dambis  - Edgars Piksons   - Andris Šics, Juris Šics  - Martins Dukurs, Tomass Dukurs  - Haralds Silovs - Mihails Arhipovs, Uģis Žaļims, Jānis Strenga  - Andrejs Rastorgujevs  - Oskars Gudramovičs, Pēteris Kalniņš, Maija Tīruma, Mārtiņš Rubenis, Andrejs Bērze, Uldis Logins, Inārs Kivlenieks   - Jēkabs Saulītis  - Ulla Zirne, Kristens Putins, Imants Marcinkevičs, Mauriņš Kristaps, Riks Kristens Rozītis   - Toms Vasins   - Roberto Puķītis, Ilze Urtāne - Egils Vanags, Raivis Zīrups, Helvijs Lūsis, Raivis Voitkuns, Arvis Vilkaste, Kristaps Kalniņš, Jānis Ķibermanis  - Madara Līduma, Gerda Krūmiņa, Žanna Juškāne, Ilmārs Bricis  - Elīza Tīruma  - Undīne Vītola, Lelde Priedulēna, Dāvis Dreimanis  - Mihaels Turauskis   - Lelde Gasūna, Roberts Rode, Kristaps Zvejnieks  - Rinalds Kostjukovs, Jānis Paipals, Arvis Liepiņš    Sportistu līdzfinansējuma apjoms un kārtība tiks noteikts individuāli pēc mācību - treniņu darba tāmju, sacensību kalendāra un treniņu plānu iesniegšanas. Tuvākajā laikā ar attiecīgo sporta veidu federācijām tiks noslēgti līgumi, lai ar maija mēnesi varētu uzsākt finansēt \"A\", \"B\" un \"C\" sastāvu sportistu gatavošanos nākošajai sacensību sezonai. Savukārt \"Soči 2014\" sastāva sportisti tiks nodrošināti ar nepieciešamajiem medikamentiem traumu un saslimšanas gadījumos.", "link": "https://www.delfi.lv/sports/news/winter_sports/others/lov-ziemas-sporta-veidu-sastava-a-grupa-ieklauti-11-sportisti.d?id=38036841"},
{"title": "Skeletoniste Undīne Vītola pārstāvēs Azerbaidžānu", "category": "Sports", "body": "Latvijas skeletoniste Undīne Vītola šajā sezonā startē Azerbaidžānas komandas sastāvā un Latvijas Bobsleja federācijai par to nav iebildumu. Piektdien Vācijā notikušajās Eiropas kausa sacensībās 22 gadus vecā Vītola ieņēma 15.vietu, taču sacensību protokolā pie viņas vārda ir rakstīts \"Azerbaidžāna\". Latvijas Bobsleja federācijas (LBF) viceprezidents Zintis Ekmanis sarunā ar vortālu \"Delfi Sports\" sākumā bija pārsteigts un nevarēja konkrēti atbildēt, vai tā ir taisnība. Vēlāk Ekmanis teica, ka bijusi vienošanās, ka LBF neliks šķēršļus, ja Vītola vēlēsies startēs citas komandas sastāvā. Lai sportists varētu startēt citas valsts rindās, ir jāsaņem iepriekšējās valsts atbildīgās federācijas atļauja. Pēc nelielas minstināšanās Ekmanis gan apgalvoja, ka vasarā LBF valde tomēr esot kaut ko nolēmusi šajā sakarā, bet, vai Vītola pieņēmusi piedāvājumu startēt citas valsts rindās, . Par motīviem Ekmanis nemācēja teikt, jo \"droši vien tās ir finanses\". Tikmēr Latvijas Olimpiskajā vienībā, kurā skaitās arī Vītola, par šo faktu neko nezināja. Vītola ir LOV \"Soči 2014\" programmā, taču reāli nekādu finansējumu šīs grupas sportisti nesaņem un līgumu viņiem nav skaidroja LOV pārstāve Marita Vilciņa. Vītola kopš 2006.gada pārstāv Latviju starptautiskās sacensībās. Pagājušajā sezonā vienā no Eiropas kausa posmiem viņa ieņēma ceturto vietu, kas Vītolai ir karjeras augstākais sasniegums. Šobrīd Vītola ir vienīgā Azerbaidžānu pārstāvošā skeletoniste, bet Starptautiskās Bobsleja federācijas (FIBT) mājaslapā vēl Azerbaidžānu pārstāv divi bobslejisti.", "link": "https://www.delfi.lv/sports/news/winter_sports/bobsleigh/skeletoniste-undine-vitola-parstaves-azerbaidzanu.d?id=41934140"},
{"title": "LVS prezidents Zālītis: ja nebūtu pašvaldību atbalsta, vieglatlētikas patlaban Latvijā nebūtu", "category": "Sports", "body": "Latvijas vieglatlētika bez pašvaldību atbalsta pašlaik augsta līmeņa sasniegumu sportā būtu beigusies, jo valsts finansējums savienībai ir tik mazs, ka tā sportistiem palīdzēt nevar, sacīja Latvijas Vieglatlētikas savienības (LVS) prezidents Guntis Zālītis un piebilda, ka LVS lielākais izaicinājums patlaban ir izdzīvošana. \"Sportisti reāli iztiek no pašvaldību naudas - ja nebūtu pašvaldību atbalsta, vieglatlētikas praktiski patlaban Latvijā nebūtu. Mums nākotnes lielākais izaicinājums ir izdzīvot. Situācija pērn un šogad, jāsaka kā ir, ir ļoti bēdīga, vietām jau katastrofāla. Nebūtu pašvaldību atbalsta, vieglatlētikas vienkārši Latvijā nebūtu. Valsts budžeta finansējums no 300 000 latu labajos gados ir samazinājies līdz aptuveni 30 000 latu šogad. Tā ir visa nauda, un par to mums ir jāaizbrauc un jāaizved komanda uz visām sacensībām, jāsarīko sacensības uz vietas, jāuztur birojs un jāalgo pieci cilvēki, kas tur strādā. Sportistiem treniņnometņu organizēšanai vienkārši nekas nepaliek pāri, un mēs viņiem, pat gribot, nevaram palīdzēt,\" situāciju raksturoja Zālītis.  Izdzīvošana notiekot ar pašvaldību atbalstu. \"Uz vietas šogad esam sarīkojuši 26 sacensības - Latvijas čempionātus visiem vecumiem, LVS kausus ziemā un vasarā, aizveduši dalībniekus uz 18 čempionātiem un starptautiskajām sacensībām. Reāli visi šie pasākumi ir izmaksājuši 150 000 latu, bet dabūjuši mēs esam, maksimums, 40 000 latu. Tā starpība ir ikdienas darbs. Lai sarīkotu mačus, kuru budžets ir 2500 latu, vispirms ejam pie pašvaldības un prasām - vai stadiona īri nevarat finansēt, vai tiesnešus nevarat atalgot, vai nevarat apbalvošanai kaut ko piešķirt. Tādā veidā gali kaut kā tiek savilkti,\" pastāstīja LVS prezidents.  Cerēt uz individuālo sponsoru piesaisti pašlaik neesot nekāda pamata, jo ģenerālsponsoru dabūt individuālajam sporta veidam faktiski ir nereāli. \"Protams, ir cerība, ka uz olimpisko sezonu varētu kaut ko mēģināt dabūt, taču interese no uzņēmējiem ir ļoti minimāla. LVS 12 869 latus saņēmusi no Latvijas Sporta federāciju padomes (LSFP), 12 000 latu no LOK, kas no solidaritātes fonda piešķīra arī 4500 latu komandas gatavošanai Jaunatnes olimpiskajām spēlēm Turcijā. Pa lielam tas ir arī viss, pluss vēl valsts prēmija 9000 latu apmērā par Inetas Radevičas uzvaru Eiropas čempionātā, ko saņēmām pērn decembrī, bet tērējām šogad. Taču, ja situācija ar finansējumu nemainīsies, uz olimpiskajām spēlēm 2016.gadā Brazīlijā mēs vedīsim tikpat sportistu, cik vingrotāji pašlaik ved uz Londonu. Tā ir realitāte. Valstij jāsaprot - ja nebūs naudas, nebūs kam startēt,\" uzskata Zālītis.  Viņaprāt, valstij vajadzētu noteikt prioritātes, kā tas bijis Polijā 90.gados. \"Viņi [poļi] nolēma, ka ir konkrēti uzņēmumi, kuri savu peļņas daļu sponsorēšanas veidā nodod konkrētām sporta federācijām, kuras no tā arī dzīvo. Nevar nodrošināt tiešo budžeta finansēšanu, labi, bet sponsorēšanas veidā var sakārtot, lai vismaz tās federācijas, kuru sportistiem ir rezultāti augstākajā līmenī, saņem atbilstošu finansējumu. Saprotu, ka budžetā naudas nav un atkal jāgriež kādam nost. Bet kam tad griezīsies, droši vien kultūrai un sportam. Tāpēc ir jautājums, vai mums nākotnē ir vajadzīgs augstu sasniegumu sports? Ja jā, tad no kāda budžeta mēs to visu finansējam,\" retoriski jautāja Zālītis.  Individuālo sporta veidu pārstāvjiem tikt pie valsts uzņēmumu atbalsta ir sarežģīti, jo tad ir nepieciešams savs spēcīgs lobijs, kura vieglatlētikai nav. \"Mēs pērn \"Latvijas Valsts mežiem\" iesniedzām arī savu projektu, kas nebija saistīts ar izlasi, bet ar tautas sportu. Diemžēl saņēmām nulli, bet viņu atbalstītajos projektos dažreiz nevar saprast, vai tas īsti ir sports vai nav sports. Tā gan ir viņu nauda, un katrs ir sava maciņa turētājs, taču tā ir arī valsts nauda. Par to arī skaidri un gaiši jārunā, ka valsts uzņēmums sadala valsts naudu. Jautājums, pēc kādiem kritērijiem,\" prātoja Zālītis un piebilda, ka vieglatlētika nevar konkurēt ar basketbolu, hokeju vai futbolu naudas piesaistē.  Labākā situācijā ir tie sportisti, kuri ir iekļuvuši Latvijas Olimpiskas vienības (LOV) komandā, jo viņi saņem naudu treniņnometņu rīkošanai un stipendiju, bet viņu treneri tiek algoti. Pārējiem jākuļas, kā nu viņi prot, un jāmeklē sponsori pašiem. \"Ja sportists tiek pie 1000 vai 2000 latu, tā jau ir ļoti, ļoti liela summa, par kuru var sarīkot pāris nometņu, jo individuālam sporta veidam šajā ziņā tas ir nosacīti vieglāk nekā komandu sporta veidam. Ja nav sponsora, jātērē privātie līdzekļi,\" uz otrā ešelona sportistu nelielo izvēli norādīja Zālītis. Arī ar naudas pelnīšanu komercsacensībās tik viegli vairs neklājas, jo Eiropas lielo maču rīkotāju budžeti ir sarukuši un bieži vien ir tā, ka, tikai tiekot labāko trijniekā vai sešniekā, tiek nopelnīta prēmija.  Tā dēvētajos treknajos gados LVS varēja atbalstīt 50 līdz 60 vieglatlētu, rīkojot tiem treniņnometnes, bet patlaban sportistiem no LVS budžeta netiek dots neviens santīms, jo vienkārši neesot ko dot.  Pašlaik 15 Latvijas vieglatlēti ir izpildījuši olimpisko spēļu normatīvu un gatavojas startēt Londonā. Zālītis iepriekš uzsvēra, ka kopumā olimpiskajās spēles varētu startēt vismaz 22 vieglatlēti, jo vēl septiņiem sportistiem ir reāli tikt pie normatīviem. Vieglatlētikai būs plašākā dalībnieku pārstāvniecība Latvijas olimpiskajā komandā.", "link": "https://www.delfi.lv/sports/news/other_kinds/atlethics/lvs-prezidents-zalitis-ja-nebutu-pasvaldibu-atbalsta-vieglatletikas-patlaban-latvija-nebutu.d?id=41957932"},
{"title": "Cīkstone Grigorjeva: uz olimpiādi braukšu pēc zelta", "category": "Sports", "body": "Viena no labākajām Latvijas cīkstonēm Anastasija Grigorjeva jūtas lepna par kvalificēšanos šovasar gaidāmajām Londonas olimpiskajām spēlēm.šovasar Grigorjeva četrgades svarīgākajam notikumam kvalificējās maija sākumā, kad spēja sasniegt finālu noslēdzošajās Londonas Olimpiādes kvalifikācijas sacensībās. Latvijas sportiste Helsinkos notikušajās sacensībās startēja svara kategorijā līdz 63 kilogramiem un līdz finālam tika pie četrām uzvarām. Izšķirošajā cīņā par kvalificēšanos Olimpiādei Grigorjeva pārspēja Sandru Viviānu Roa Velandiju no Kolumbijas. Finālā Grigorjeva ar rezultātu 1-2 piekāpās polietei Monikai Mihalikai, bet tas vairs neko nemainīja. \"Esmu ne tikai apmierināta, bet jūtos lepna par tādu rezultātu,\" aģentūrai LETA pastāstīja daugavpiliete Grigorjeva. \"No mūsu pilsētas jau kopš 2000.gada nebija pārstāvju Olimpiādē, bet Latvijas cīkstoņi pēdējo reizi olimpiskajās spēlēs piedalījās 2004.gadā.\" Ikdienā 2010.gada Eiropas čempione un šī gada Eiropas vicečempione Grigorjeva startē svara kategorijā līdz 59 kilogramiem, tomēr tā nav iekļauta olimpisko spēļu programmā. Iepriekšējās atlases sacensībās Grigorjeva startēja svara kategorijā līdz 55 kilogramiem, bet tā kā iepriekšējos mačos traumu guva kategorijā līdz 63 kilogramiem startējošā Laura Skujiņa, sacensībās Helsinkos Grigorjeva varēja pamēģināt spēkus augstākajā kategorijā. Grigorjeva atzina, ka viņa speciāli negatavojās pēdējām atlases sacensībām Helsinkos. \"Patiesībā gatavojos atlases turnīram, kas notika Bulgārijā un kurā startēju svara kategorijā līdz 55 kilogramiem. Lai piedalītos šajās sacensībās, man bija jānomet desmit kilogrami, jo ikdienā mans svars ir 65 kilogrami,\" teica Grigorjeva. \"Tomēr Bulgārijas sacensībās nekas nesanāca, jo ar tiesnešu \"palīdzību\" netiku finālā. Pēc sacensībām izlēmu, ka nav vērts dzīt svaru, ja tiesneši tā var notiesāt. Turklāt tas ir slikti veselībai un organismam ir milzīgs stress. Tāpēc arī nolēmu, ka sacensībās Helsinkos startēšu svara kategorijā līdz 63 kilogramiem.\" Grigorjeva izteicās, ka startēt svarā līdz 63 kilogramiem esot bijis pat vieglāk. \"Kad dzinu svaru uz 55 kilogramiem, tad nebija nekādu spēku un jutos izspiesta kā citrons. Savukārt svara kategorijā līdz 63 kilogramiem jutos kā \"zirgs\" - bija gan spēks, gan lielisks noskaņojums, jo pat svēršanās dienā varēju normāli apēst gan brokastis, gan pusdienas. Arī morāli jutos ļoti labi.\" Grigorjeva sev izvirzījusi visaugstākos mērķus un uz Londonas olimpiskajām spēlēm dosies pēc zelta medaļas. \"Ir tāds teiciens: \"Prasi vairāk, saņemsi mazāk\". Uz Olimpiādi braukšu pēc zelta, bet tur jau būs redzams, ko es mājās atvedīšu. Tās būs manas pirmās olimpiskās spēles, un es pat īstenībā nevaru saprast, kādas ir emocijas, kad tu cīnies Olimpiādē. Šobrīd grūti pateikt, ar kādu rezultātu būšu apmierināta, jo pagaidām esmu gandarīta ar to, ka vispār tiku uz Londonas olimpiskajām spēlēm,\" izteicās Grigorjeva. Latviju Londonā pārstāvēs divi cīkstoņi, jo jau pērn par iekļūšanu pasaules čempionāta labāko pieciniekā pie ceļazīmes tika Armands Zvirbulis, kurš sacenšas brīvajā stilā svara kategorijā līdz 84 kilogramiem. Grigorjeva atzina, ka Zvirbulis ļoti mīl cīņu un viņam ir reālas izredzes pacīnīties par zelta medaļu Londonas Olimpiādē. \"Armands ir zvērs. Viņš no visas sirds mīl šo sporta veidu. Viņš ticēja saviem spēkiem, kad vairāki jau neticēja. Viņš klusām darīja savu darbu daudzu gadu garumā un rezultāts atnāca līdzi viņa smagajam darbam,\" teica Grigorjeva. \"Viņš ir ļoti progresējis pēdējo gadu laikā. Domāju, ka Armandam Londonas Olimpiādē ir tikpat lielas izredzes uz zelta godalgu kā citiem sportistiem. Ne mazāk, ne vairāk. Viss ir viņa paša rokās.\" Tiesa, Grigorjeva uzsvēra, ka šoreiz cīkstoņiem bijusi ļoti stingra atlase uz olimpiskajām spēlēm, tāpēc Londonā vāju sportistu nebūs. \"Daudzi olimpiskie čempioni un vairākkārtēji pasaules čempioni nespēja kvalificēties Londonas Olimpiādei, tāpēc tur katrs sportists būs reāls pretendents uz zeltu.\" Kā ziņots, Londonas olimpiskās spēles sāksies 27.jūlijā.", "link": "https://www.delfi.lv/sports/news/vasaras-olimpiskas-speles/zinas/cikstone-grigorjeva-uz-olimpiadi-brauksu-pec-zelta.d?id=42374628"},
{"title": "Airētāji Šīre/Adamaitis iekļūst olimpiskā kvalifikācijas turnīra finālā", "category": "Sports", "body": "Latvijas pārairu divnieks Lauris Šīre/ Dairis Adamaitis otrdien Šveicē iekļuva Londonas olimpisko spēļu kvalifikācijas sacensību finālā, vēsta sacensību mājaslapa internetā. Šīs ir pēdējās kvalifikācijas sacensības olimpiskajām spēlēm un, lai iegūtu ceļazīmi, ir jābūt labāko trijniekā. Pusfināla braucienā Šīre/ Adamaitis bija otrie un iekļuva finālā, kas risināsies trešdien. Vieninieku sacensībās Jānis Timofejevs nesasniedza finālu, savā pusfināla braucienā paliekot piektais. Tāpat finālā neiekļuva Elza Gulbe, kura arī pusfinālā bija piektā savā braucienā.", "link": "https://www.delfi.lv/sports/news/vasaras-olimpiskas-speles/zinas/airetaji-sireadamaitis-ieklust-olimpiska-kvalifikacijas-turnira-finala.d?id=42375702"},
{"title": "Krievija smagā cīņā pārspēj baltkrievus (papildināts)", "category": "Sports", "body": "Pirmdien, 8.maijā pasaules hokeja čempionāta C apakšgrupas spēlē tikās Krievijas un Baltkrievijas izlases. Smagā cīņa minimālu uzvaru ar 3:2 izcīnīja Krievijas hokejisti. Abas izlases spēli sāka piesardzīgi, pirmās divas minūtes veltot pretinieka izpētei, taču jau sākot no trešās minūtes iniciatīvu savās rokās pārņēma Krievijas hokejisti. Lai arī baltkrievi otrās minūtes sākumā nonāca vairākumā pēc tam, kad tika noraidīts Igors Grigorenko, taču neko bīstamu pie Zvjagina vārtiem tā arī neizveidoja. Nonākot vienādos sastāvos, Krievijas izlase metās uzbrukumā un bieži vien tikai veiksme līdzēja Baltkrievijas hokejistiem, un glāba tos no vārtu zaudējuma. Tā pati veiksme bija baltkrievu sabiedrotā, kad sestās minūtes sākumā uz Mezina sargātajiem vārtiem tika nozīmēts soda sitiens, kuru izpildīja Aleskandrs Ovečkins. Krievijas uzbrukuma līderis apveda Mezinu un trāpīja pa vārtu stabu. Tādējādi rezultāts palika nemainīts – 0:0. Turpinājumā Krievija turpināja bieži apdraudēt baltkrievu vārtus un vēlamo rezultātu panāca 11.minūtes beigās, kad par skaitliskā sastāva pārkāpumu baltkrievi palika mazākumā. 29 sekundes pirms soda laika beigām Dmitrijs Bikovs piespēlēja uz vārtu priekšu Igoram Jemeļejevam, kurš bija precīzs, panākot 1:0 Krievijas labā. Spēles 14.minūtē izlases apmainījās noraidījumiem. Vispirms uz noraidīto soliņa nonāca Krievijas spēlētājs Aleskandrs Ovečkins, bet pēc sekundēm sastāvi izlīdzinājās, kad uz soliņa nonāca Vladimirs Kopats. Spējot četri pret četri, baltkrieviem izdevās lielisks pretuzbrukums, kurā noteikumus pārkāpt bija spiests Konstantīns Gorovikovs. 16.minūtes beigās no zilās līnijas bīstami pa Zvjagina vārtiem meta Vladimirs Kopats un tikai vārtsarga instinktīvā reakcija glāba Krieviju no vārtu zaudējuma. Turpmākās pusotras minūtes laikā laukumā dominēja Baltkrievijas hokejisti, izveidojot pie Zvjagina vārtiem vairākas bīstamas epizodes, taču vārtu guvumā tās neprata pārvērst. Perioda pēdējās sekundēs Krievijas izlasei tika noraidīti divi spēlētāji, vispirms uz noraidīto soliņa Dmitrijs Bikovs, bet vēl pēc mirkļa – Igors Grigorenko. Otro trešdaļu baltkrievi sāka, spēlējot piecu vīru sastāvā pret trim Krievijas hokejistiem. Iveidojuši vairākus bīstamus momentus, vienā no tiem trāpot pa vārtu stabu, baltkrievi tomēr mācēja ieņemt Zvjagina vārtus, kad 22 minūtes beigās no tuvas distances vārtus Baltkrievijas izlases labā guva Oļegs Antoņenko. Krievijas izlase no vārtu zaudējuma vēl neatguvusies, ielaida vēl vienus, kad no zilās līnijas vārtu \"devītniekā\" trāpīja Aleksandrs Makrickis, panākot jau 2:1 baltkrievu labā. Līdz perioda vidum izlases apmainījās noraidījumiem, bīstamiem metieniem, bet uz rezultātu tas nekādu iespaidu neatstāja. Spēles 33.minūtē krievi iespieda pretiniekus viņu aizsardzības zonā un tikai baltkrievu izlases aizsarga Vladimira Kopata pašaizliedzība glāba Baltkrieviju no vārtu zaudējuma. Diemžēl Kopata pašaizliedzība tika novērtēta ar noraidījumu. Īsi pirms Kopata noraidījuma beigām, noteikumus pārkāpa Jevgeņijs Malkins un mazākumā jau pēc brīža palika Krievijas izlase, taču baltkrievi vairākumu nerealizēja. Perioda priekšpēdējā minūtē noraidīts tika Baltkrievijas izlases spēlētājs Dmitrijs Dudiks, krievi šajās divās minūtēs vairākas reizes bija tuvi vārtu guvumam, taču tā arī rezultātu neizlīdzināja. Līdz ar perioda beigu signālu, noraidīts tika baltkrievu spēlētājs Sergejs Zadelenovs. Pēdējā trešdaļa sākās ar Krievijas vairākumu, kura laikā vārti netika gūti, taču jau pāris sekundes pēc baltkrievu spēlētāja atgriešanās laukumā, cits viņa komandas biedrs – Uladzimirs Denisovs, sēdās uz noraidīto soliņa. Otro iespēju šajā periodā Krievijas hokejisti garām nepalaida. Atraktīvā metienā vārtus guva Deniss Kuļašs. Tiesnesis gan devās konsultēties ar videoatkārtojuma tiesnesi, taču pēdējais bija nelokāms – 2:2. Spēles 45.minūtes baigās Zvjagins glāba Krievijas izlasi no droša vārtu zaudējuma pēc Andreja Kosticina metiena no metra attāluma. Baltkrievijas izlase turpināja bīstami apdraudēt Krievijas izlases vārtus un kādā no epizodēm noteikumus pārkāpt bija spiests Igors Jemeļejevs, taču vairākumu Baltkrievijas hokejistiem neizdevās baudīt, jo noraidījumu par nesportisku uzvedību saņēma Dmitrijs Meleško. Perioda 10.minūtē Krievijas uzbrukuma laikā uz Dmitrija Meleško nūjas slidojumā uzkāpa un nogāzās Konstantīns Gorovikovs, taču spēles tiesnesis Kriss Sevedžs, kas šajā čempionātā jau ir demonstrējis vairākus īpatnējus lēmumus, noraidīja Meleško par pretinieka klupināšanu, tādējādi piešķirot krieviem iespēju spēlēt vairākumā. Šāda tiesneša palīdzība Krievijas izlasei nepalīdzēja, jo Baltkrievija nosargāja savus vārtus neskartus. Spēles 54.minūtē kaut ko līdzīgu \"Beļavska piruetei\" pie Mezina izpildīja Aleksandrs Haritonovs, panākot 3:2 Krievijas labā. Tuvojoties spēles beigām, Baltkrievijas hokejisti metās uz Krievijas vārtiem, taču allaž glābējs bija Zvjagins.  Pēdējā minūtē Mezins tika nomainīts pret sesto laukuma spēlētāju, Henlons ņēma pusminūtes pārtraukumu, lai skaidrotu spēlētājiem, kas darāms pēdējās sekundēs, taču rezultāts palika nemainīgs – 3:2 Krievijas labā. Pēcspēles preses konferencē Krievijas izlases galvenais treneris Vladimirs Krikunovs sacīja, ka zinājis, ka pret Baltkrieviju cīnīties būs grūti.  \"Pirms mača runāju par to, noskaņoju puišus cīņai, tomēr zināma deva pašpārliecinātības palika. Tikai pēc tam, kad radās reālas briesmas zaudēt punktus, puiši sāka spēlēt,\" teica Krikunovs. \"Zinājām, ka baltkrievi labi spēlē aizsardzībā, prot veidot ātrus uzbrukumus un viņiem ir laba pēdējā barjera – vārtsargs Mezins. Šīs trīs lietas varētu sagādāt grūtības ikvienai komandai,\" atzina Krievijas izlases treneris.   Vaicāts par to, kad Krievijas sastāvā tiks pieteikts trešais vārtsargs, Krikunovs sacīja, ka pagaidām pēc tā nav vajadzības.  Baltkrievijas galvenais treneris kanādietis Glens Henlons ar savas komandas sniegumu bija apmierināts. \"Gribētu paslavēt Dudiku un Kosticinu, kuri nokārtoja pirmo vārtu guvumu. Komanda ar katru sezonu aug un par to varam tikai priecāties,\" teica Henlons. Viņš minēja, ka Krievijas jauno zvaigzni Aleksandru Ovečkinu, kurš spēlē Henlona trenētajā NHL klubā Vašingtonas \"Capitals\", viņš vērojis visu sezonu un zinājis, ka šo spēlētāju neitralizēt būs ļoti grūti. \"Pirmajā periodā tikām ar viņu galā. Septiņu mēnešu garumā mēģināju viņu pārliecināt pieņemt Baltkrievijas pilsonību, bet viņš atteicās,\" pajokoja Henlons.  10:57 Igors Jemeļejevs (Dmitrijs Dikovs) vairākumā)) 1:0, 21:40 Oļegs Antoņenko (Andrejs Kosticins) vairākumā)) 1:1, 23:28 Aleksandrs Makrickis (Uladzimirs Denisovs) 1:2, 43:28 Deniss Kuļašs (Konstantīns Gorovikovs) vairākumā)) 2:2, 53:19 Aleksandrs Haritonovs (Igors Jemeļejevs) 3:2.  16:20.  28:15.  Sergejs Zvjagins (13/15) / Andrejs Mezins (25/28).", "link": "https://www.delfi.lv/sports/news/hokejs/krievija-smaga-cina-parspej-baltkrievus-papildinats.d?id=14373021"},
{"title": "Pārkāpumiem bagātā spēlē Šveices izlase pārspēj Ukrainu", "category": "Sports", "body": "Pirmdien, 8.maijā Pasaules hokeja čempionāta B apakšgrupas spēlē Šveices izlase ar rezultātu 2:1 pārspēja Ukrainas valstsvienību. Otrā perioda sākuma spēle gandrīz visu laiku ritēja nevienādos sastāvos un biežāk uz noraidīto soliņa sēdēja Šveices hokejisti. Pēc tam, kad Ukraiņi bija izturējuši divas minūtes mazākumā, Andrijs Mihnovs rezultāta starpību samazināja līdz minimumam – 1:2.  Mirkli vēlāk lielo sodu (2+10 minūtes) nopelnīja šveicietis Martins Pluss. Trešās trešdaļas sākumā 10 minūšu noraidījumus nopelnīja Ukrainas valstsvienības hokejisti Vadims Šahraičuks un Vjačeslavs Zavaļņuks, izcēlās vēl daži incidenti, taču visi noraidījumi, kas tika piešķirti par šiem pārkāpumiem, izmaiņas rezultātā neieviesa.  9:57 Gorans Bezina (Sandijs Ženins) vairākumā)) 1:0, 18:06 Andress Ambuls (mazākumā) 2:0, Andrijs Mihnovs (Aleksandrs Materuhins, Andrijs Srjubko) 2:1.   30:36.  25:26.  Davids Abišers (25/26) / Igors Karpenko (23/25).", "link": "https://www.delfi.lv/sports/news/hokejs/parkapumiem-bagata-spele-sveices-izlase-parspej-ukrainu.d?id=14373133"},
{"title": "Zviedri atstāj sausā itāliešus", "category": "Sports", "body": "Pirmdien Pasaules hokeja čempionāta spēlē Zviedrijas valstsvienība viegli ar 4:0 uzvarēja itāliešu hokejistus. Trešo periodu itāliešiem sāka cits vārtsargs – Jāsona Mucati vietā stājās Tomass Tragusts. Spēles 48.minūtē Kenijs Jonsons guva savus otros vārtus mačā, un nu jau rezultāts bija 4:0 zviedru labā.  14:02 Anderšs Karlsons (Niklass Kronvals, Jespers Matsons (vairākumā)) 1:0, 16:00 Joels Lundkvists (Henriks Zetebergs, Magnuss Johansons (vairākumā)) 2:0, 22:36 Kenijs Jonsons (Anderšs Holmkvists, Johans Francens (vairākumā)) 3:0, 47:19 Kenijs Jonsons (Niklass Kronvals) 4:0   Stefans Livs (Zviedrija) - 13 no 13. Jāsons Mucati (Itālija) – 21 no 24. Tomass Tragusts – 5 no 6.  Zviedrija - 14, Itālija - 12", "link": "https://www.delfi.lv/sports/news/hokejs/zviedri-atstaj-sausa-italiesus.d?id=14375208"},
{"title": "BBC pieķer Ukrainas Olimpiskās komitejas ģenerālsekretāru biļešu nelegālā tirdzniecībā", "category": "Sports", "body": "Ukrainas Olimpiskās komitejas (UOK) prezidents Sergejs Bubka otrdien no amata atstādināja ģenerālsekretāru Vladimiru Geraščenko, kuru raidorganizācija BBC pieķēra  Londonas   Olimpiādes  biļešu nelegālā tirdzniecībā. Geraščenko atstādināts uz izmeklēšanas laiku. Bubka pēc notikušā pārtraucis vizīti Kvebekā un steidzamības kārtā atgriezīsies Ukrainā, lai sāktu Geraščenko darbības pārbaudi. Geraščenko bija UOK ģenerālsekretārs kopš 1997.gada. BBC savu eksperimentu sāka pēc tam, kad raidorganizācijas rīcībā nonāca informācija par to, ka daži oficiālie biļešu izplatītāji pārkāpuši likumu un piedāvājuši Londonas olimpisko spēļu biļetes melnajā tirgū. BBC žurnālists uzzināja, ka biļetes piedāvājot  Ukrainas  puse, tādēļ, uzdodoties par spekulantu, sazinājies ar Geraščenko, kurš piedāvājis par skaidru naudu pārdot 100 biļetes.  Lielbritānijas likumi aizliedz Londonas olimpisko un paraolimpisko spēļu biļetes pārdot melnajā tirgū. Par likuma pārkāpšanu draud kriminālatbildība. Tikmēr pats Geraščenko pēc pieķeršanas nelegālā tirdzniecībā, atbildot uz BBC oficiālo vēstuli, norādīja, ka \"nekad nav plānojis pārdot Lielbritānijā biļetes\". Tāpat Geraščenko norādīja, ka diplomātiskā veidā veicis pārrunas, lai \"apmierinātu biļešu tirgotāja uzstājīgās prasības\". Pagaidām nav zināms, vai par notikušo tiks ierosināta krimināllieta. Londonas policija jau lūgusi BBC iedot visus lietas materiālus, lai tiesībsargājošās instances var sīkāk izmeklēt šo lietu. UOK prezidents Sergejs Bubka informējis arī Starptautisko olimpisko komiteju ( SOK ) par izmeklēšanas uzsākšanu. Tāpat Bubka apsolījis Londonas Olimpiādes rīcības komitejas priekšsēdētājam lordam Sebastjanam Koe sniegt visu informāciju un sadarboties, ja pret Geraščeno tiks ierosināta krimināllieta.", "link": "https://www.delfi.lv/sports/news/vasaras-olimpiskas-speles/zinas/bbc-pieker-ukrainas-olimpiskas-komitejas-generalsekretaru-bilesu-nelegala-tirdznieciba.d?id=42377414"},
{"title": "Banki par Latvijas basketbolistu sniegumu: šiem puišiem vairs nevajag treneri", "category": "Sports", "body": "Latvijas basketbola izlases  spēlētāji šajā Pasaules kausa izcīņā demonstrē tik kvalitatīvu un gudru spēli, ka  Luka Banki  uzskata, ka viņiem vairs nevajag treneri, viņš sacīja pēcspēles preses konferencē. Jau vēstīts, ka Latvijas izlase svētdien sasniedza Pasaules kausa izcīņas ceturtdaļfinālu, grupu turnīra otrās kārtas izšķirošajā  spēlē ar 104:84 (22:20, 23:22, 36:21, 23:21) pieveicot  Brazīliju. \"Esmu ļoti priecīgs un lepns par puišiem. Ir patīkami, ka mēs pabeidzām turnīra daļu Džakartā ar šādu sniegumu. Mēs parādījām, ka ejam pareizajā virzienā. Spēles sākums nebija viegls, jo Brazīlija ir ļoti specifiska stila komanda, to viņi pierādīja jau spēlē pret Kanādu. Viņi spēj atrast spēles detaļas, lai sagādātu problēmas,\" pēcspēles preses konferencē teica Banki. \"Puslaika pārtraukumā mums vajadzēja pielāgot mūsu aizsardzību. Komandas personāls un spēlētāji padarīja lielisku darbu. Es ticu, ka mēs atradām pareizo veidu, kā uzvesties laukumā. Tas bija noslēpums iespaidīgajam sniegumam trešajā ceturtdaļā, kad mēs vairākas reizes apturējām viņus ar savu aizsardzību. Mēs uzbrukumā spēlējām asi, kas palīdzēja gūt 36 punktus trešajā ceturtdaļā. 24 piespēles un tikai sešas kļūdas ļoti daudz pastāsta par basketbola kvalitāti.\" Banki bija lepns par to, cik labi spēlētāji laukumā spēja pielāgoties dažādām situācijām, kā arī priecājās par to, ka viņi viens otram palīdz. \"Mēs neesam šeit tikai, lai izpildītu spēles plānu, mēs esam šeit, lai demonstrētu savu sniegumu. Tāpēc trenera darbs ir padarīt spēlētājus autonomus. Mums ir jāparāda virziens, bet viņi ir atbildīgi par tā izpildīšanu,\" treneris turpināja. \"Puslaika pārtraukumā mums vajadzēja atrast atbildes uz pāris problēmām, stilu mainīt mēs nevaram. Mums ir spēlētāji, kuriem ir svarīgi šeit spēlēt. Labā ziņa, ka mēs izgājām laukumā, kontrolējām tempu, bet uzbrukumā mēs bijām precīzāki, lai pārvarētu viņu aizsardzību. Mūsu puiši bija ļoti solīdi, ļoti precīzi. Es centos palīdzēt un limitēt kļūdas.\" Banki atcerējās, ka pirms gada, gatavojoties kvalifikācijas spēlēm pret Turciju un Angliju, viņš pēc viena treniņiem vienam no treneriem esot teicis, ka viņa darbs šeit ir padarīts, jo šiem spēlētājiem vairs nevajagot treneri. \"To pašu saku atkal – šiem spēlētājiem vairs nevajag treneri. Spēlētāji ir solīdi, viņi apzinās, ko no viņiem prasa, viņiem ir arvien vairāk pārliecības. Mēs varam adaptēties, viņi zina, ko es prasu, kad mēs pieņemam kādu lēmumu.\" Latvijas izlasei tagad ir jāizbauda moments un jāfokusējas uz basketbolu, norādīja treneris. \"Rīt būs gara diena, šī būs gara nakts. Mums treneriem būs jāpēta nākamie pretinieki, bet spēlētājiem būs jāatpūšas, jo daži guva pāris mazas traumas. Darba būs daudz.\" Latvijas izlase tikai pēc grupu turnīra noslēguma uzzinās savu pretinieci ceturtdaļfinālā. Tā būs vai nu Vācija, vai nu Slovēnija. \"Abām komandām ir pilnīgi cita identitāte, mēs zinām viņus ļoti labi. Tās ir divas spēcīgas komandas Eiropā. Cerams, ka būsim gatavi. Cerams, ka rādīsim labāko sniegumu,\" viņš turpināja. Banki arī ļoti priecājās par to, kādu ietekmi uz vietējiem iedzīvotājiem Džakartā atstājusi Latvijas izlase un līdzjutēji. \"Vakar pirmo reizi ar savu treneru komandu izlēmām iziet ārā no viesnīcas, lai aizietu lielveikalu. Tas, kā cilvēki mūs uzņēma, bija iespaidīgi. Cilvēki prasīja fotogrāfijas, pauda atbalstu. Divi vietējie mums teica: \"Mūsu zeme – Latvija\". Viņi Džakartā runāja latviski. Tas man palīdzēja saprast, cik lielu darbu izdarījām šeit. Ne tikai laukumā, bet arī ārpus tā.\" Pēc spēles treneris izskrēja laukumā kāda līdzjutēja sagatavotu lidmašīnas biļeti uz Manilu. No sākuma viņš par to nebija priecīgs, tomēr pēc paveiktā darba viņš devās izbaudīt mirkli. \"Pirms spēles redzēju puisi, kurš rādīja manu biļeti uz Manilu. Esmu diezgan māņticīgs. Es domāju, ko pie velna šis puisis dara? Es centos uz galda likt savus ieročus, lai aizdzītu sliktās domas. Spēle bija aizraujoša, to bija aizraujoši skatīties un trenēt. Pēc spēles redzēju šo puisi ar to biļeti, un nodomāju – kāpēc gan ne? Tas būs ļoti patīkami kāpt šajā lidmašīnā. Tas bija mūsu sapņos, dažreiz tie piepildās.\"", "link": "https://www.delfi.lv/sports/news/pasaules-kauss-basketbola-2023/zinas/banki-par-latvijas-basketbolistu-sniegumu-siem-puisiem-vairs-nevajag-treneri.d?id=55908426"},
{"title": "Latvijas volejbola izlases pretinieki Sudraba līgas pusfinālā — Baltkrievija", "category": "Sports", "body": "Latvijas volejbola izlases pretiniece Eiropas Sudraba līgas pusfināla \"Final Four\" turnīrā būs Baltkrievijas valstsvienība, noskaidrots ceturtdien izlozē. Eiropas Sudraba līgas pusfināla cīņas risināsies 15. un 16. jūnijā Skopjē. Izloze lēma, ka Latvija šajā turnīrā tiksies ar Baltkrieviju, bet otrajā pārī spēkosies Horvātija un Maķedonija. Fināla uzvarētāji iegūs tiesības nākamgad spēlēt Eiropas Zelta līgā, no kuras izkritīs tās vājākā komanda. Latvijas izlase Eiropas Sudraba līgas pusfinālā iekļuva pēc perfekta snieguma apakšgrupu turnīrā, A grupā izcīnot sešas uzvaras sešās spēlēs. Nevienai citai komandai apakšgrupu turnīrā tāds sasniegums šosezon nebija pa spēkam. Baltkrievijas izlase savukārt ir B apakšgrupas uzvarētāja. Viņu kontā piecas uzvaras sešās spēlēs, bet vienīgo zaudējumu baltkrievi piedzīvoja Horvātijai.", "link": "https://www.delfi.lv/sports/news/other_kinds/voleyball/latvijas-volejbola-izlases-pretinieki-sudraba-ligas-pusfinala-baltkrievija.d?id=50102815"},
{"title": "'ERGO Open 2018' posmā Alūksnē triumfē Pļaviņš/Točs un Graudiņa/Kravčenoka", "category": "Sports", "body": "Latvijas čempionāta pludmales volejbola \"ERGO Open 2018\" posmā Alūksnē svētdien uzvaras izcīnīja ar pirmo numuru izliktie – Mārtiņš Pļaviņš/Edgars Točs un Tīna Laura Graudiņa/Anastasija Kravčenoka, informēja organizatori. Vīriešu turnīrā pārsteigumi tika atvēlēti kvalifikācijas sacensībām, kurās fiksēta arī sīvākā un ilgākā cīņa turnīrā. Tajā saldenieki Jānis Gabranovs un Pauls Ņikitins ar 2:1 (21:16, 26:28, 15:10) apspēlēja Reiņa un Arvja Zelču duetu. Grupās, kurās atšķirībā no \"ERGO Open 2018\" sieviešu turnīra notiek tikai divas spēles (sievietēm Alūksnē – trīs, grupā spēlējot katrai ar katru), četri turnīrā ar augstākajiem numuriem izliktie dueti uzvarēja, nedāvinot pretiniekiem ne seta. Labākie tika arī līdz pusfinālam, kaut gan divos ceturtdaļfināla mačos nācās spēlēt visus trīs setus. Šoreiz turnīrā piedalījās septiņas Lietuvas komandas, četras no tām – vīriešu, un tieši divu Lietuvas duetu cīņā noskaidrojās viens no pusfinālistiem. Arns Rumševičus un Luks Kazdailis ar 2:1 (20:22, 21:15, 15:10) pieveica tautiešus Matu Navicku un Patriku Stankeviču. Citā ceturtdaļfinālā juniori Kristaps Šmits un Mihails Samoilovs sīvi spēkojās ar saviem kluba biedriem Aleksandru Soloveju un Rihardu Finsteru, aizvadot otro trīs setu spēli pēc kārtas. Astotdaļfinālā Šmits un Samoilovs ar 2:1 (19:21, 22:20, 15:11) bija pieveikuši Oskaru Pugu un Kristapu Punculi. Rangu tabulu labāko cīņās sagrāva vien Haralds Regža un Toms Šmēdiņš, kuri ar 2:0 (28:26, 21:12) pieveica tradicionāli neērtos pretiniekus Rumševiču un Kazdaili. Pasvīst pret Regžu/Šmēdiņu pēdējā setā pusfinālā dabūja arī Pļaviņš ar Toču – 2:0 (21:12, 22:20), bet vēl setu ilgāk savu pārākumu pār lietuviešiem nācās pierādīt Solovejam un Finsteram – 2:1 (17:21, 21:14, 15:10). Finālu nosacīti varēja sadalīt divās daļās – pirmajā setā, ko ar 22:20 uzvarēja Finsters ar Soloveju, un pārējā spēlē, kurā, \"noplīstot\" Finsteram, dominēja Pļaviņš ar Toču, svinot pirmo panākumu šogad \"ERGO Open 2018\" Latvijas čempionāta posmā ar 2:1 (20:22, 21:11, 15:10). Trešajā setā rezultāts varēja būt vēl pārliecinošāks, ja ne dažas uzvarētāju kļūdas. \"Pirmajā setā viņi ļoti labi spēlēja, jo nekļūdījās. Vēlāk izvēlējāmies vienu no viņiem savā servēm un pie šī plāna pieturējāmies,\" pēc uzvaras teica Edgars Točs. \"Viegli nebija arī pusfinālā, taču mums galvenais starts ir Eiropas čempionāts, un atlaides treniņos treneris nedeva arī šonedēļ. Gribam tikt arī pasaules tūres finālā, kur spēlē astoņi labākie pasaules dueti un četri īpaši uzaicinātie pāri. Svarīgākās cīņas tikai priekšā. Jau pirmdien, ja nemaldos, Latvijā ielido kanādieši, lai kopā ar Igaunijas un Lietuvas labākajiem duetiem piedalītos \"Saulkrastu kokteilī\", kuram šogad paaugstināts balvu fonds. \"Saulkrastu kokteilim\" gan arī bez tā ir īpaša aura, ko palīdz uzturēt daudzie skatītāji.\" Sieviešu turnīrā galvenā intriga bija, vai kāds no duetiem spēs mest izaicinājumu Latvijas spēcīgākajam pārim Tīna Laura Graudiņa /Anastasija Kravčenoka. Jau apakšgrupā galvenās favorītes atvēlēja pretiniecēm tikai 52 punktus trijās spēlēs. Arī turpmāk nosacīta aizķeršanās bija vien fināla 2. setā pret Agnesi Caicu un Martu Ozoliņu, kuras Alūksnē bija izliktas ar 2. numuru. Pēc līdzīga sākuma ar teicamām Ozoliņas servēm un spēli aizsardzībā, apstādinot Graudiņas uzbrukumus, izaicinātājām izdevās gūt četrus punktus pēc kārtas – 11:7, nosūtot rangā augstākstāvošās apdomāties pārtraukumā, taču drīz vien jau pārtraukums bija vajadzīgs Ozoliņai/Caicai. Izlīdzinājums (12:12) bija panākts, un ekspresis Kravčenoka/Graudiņa nedaudz piebremzēja vien pēc vairāku gūto punktu sērijas (20:14). \"Uzvar tās, kas vairāk trenējas. Un trenējamies ļoti daudz,\" pēc fināla \"sportacentrs.com TV\" uzvaru recepti atklāja Anastasija Kravčenoka. \"Kopš 7. maija ar Nastju divreiz dienā esam trenējušās, un Latvijā spēlējam, lai uzvarētu. Šogad esam tik lielu darbu ieguldījušas, ka rezultātam jābūt. Es ceru,\" piebilda Tīna Laura Graudiņa. Apakšgrupās viesmīlīgas nebija Rūta Ozoliņa un Ginta Vedļa (8., \"Beach Box Gepardi\"), kas ar 2:1 (20, -18, 13) sarūgtināja lietuvietes Biruti Aleknavičūti un Ingridu Milkintaiti (5.), bet Anete Namiķe un Varvara Brailko (7., \"Bloks\") to pašu izdarīja ar Moniku Salkuti un Ievu Kazuraitīti (6.) - 2:1 (19, -17, 8). Sākot ar ceturtdaļfināliem, viss jau notika atbilstoši rangu tabulai. Vienīgais izņēmums fiksēts spēlē par 3. vietu, kur Kristīne Briede un Vanesa Grosberga ar teicamu spēli izgaisināja pēdējās lietuviešu cerības uz godalgotu vietu sieviešu turnīrā, ar 2:0 (21:16, 21:18) pārspējot Urti Andrjukaitīti un Rugili Grudzinskaiti. Šosezon Latvijas čempionātā \"ERGO Open 2018\" pludmales volejbolisti sacenšas sešos posmos un finālā. Skatītāji Latvijas čempionāta posmus vīriešu un sieviešu duetiem vēl varēs vērot Jūrmalā (divreiz) un vēlreiz Ventspilī, sacensības tikai vīriešiem būs Saulkrastos un Cēsīs, bet čempionāta fināls no 3. līdz 5. augustam notiks Jūrmalas pludmales centrā, kur nedēļu pirms \"ERGO Open 2018\" fināla norisināsies arī Eiropas U-22 čempionāts.", "link": "https://www.delfi.lv/sports/news/other_kinds/voleyball/ergo-open-2018-posma-aluksne-triumfe-plavinstocs-un-graudinakravcenoka.d?id=50112109"},
{"title": "Samoilovs/Šmēdiņš izcīna bronzas medaļu Pasaules kausa četru zvaigžņu posmā", "category": "Sports", "body": "Latvijas vadošais pludmales volejbola pāris  Aleksandrs Samoilovs  un  Jānis Šmēdiņš  svētdien  Polijas  galvaspilsētā Varšavā izcīnīja bronzas medaļu Pasaules kausa četru zvaigžņu turnīrā. Sacensībās ar desmito numuru izliktie Samoilovs/Šmēdiņš bronzas spēlē ar rezultātu 2-1 (21:18, 18:21, 17:15) uzvarēja ar ceturto numuru izliktos nīderlandiešus Aleksandru Brūveru un Robertu Mēuvsenu. Abas komandas maču iesāka diezgan līdzvērtīgi, bet pirmajā tehniskajā pārtraukumā Samoilovs/Šmēdiņš devās ar minimālu vadību (11:10). Arī pēc pārtraukuma turpinājās līdzīga cīņa, taču pirmā seta izskaņā labāk nospēlēja Latvijas duets, kas no 16:16 guva četrus punktus pēc kārtas, nonākot viena punkta attālumā no uzvaras setā. Lai arī Brūvers/Mēuvsens pāris setbumas atspēlēja, Samoilovs/Šmēdiņš pirmajā setā uzvarēja ar 21:18. Arī otrais sets iesākās līdzvērtīgā cīņā, tomēr, tuvojoties seta vidum, Brūvers/Mēuvsens ieguva pāris punktu pārsvaru, tomēr izskaņā Samoilovs/Šmēdiņš atkal parūpējās par intrigu, panākot izlīdzinājumu 16:16. Tiesa, šoreiz uzvarēt setā neizdevās, jo tika piedzīvota neveiksme ar 18:21. Tādējādi šī Pasaules kausa posma bronzas medaļu liktenis tika noskaidrots izšķirošajā - trešajā - setā. Arī tā ievadā cīņa bija līdzvērtīga, bet pēc tam minimālu pārsvaru ieguva nīderlandieši, kamēr Samoilovam/Šmēdiņam nekādi neizdevās atspēlēties. Tas gan beidzot izdevās pašās seta beigās (12:11), turpinājumā panākot arī divas mačbumbas, tomēr tās izmantot neizdevās. Tiesa, pēc tam Šmēdiņš ar lielisku māņsitienu panāca 16:15, bet pēc tam teicams blokā bija Samoilovs, nodrošinot Latvijas duetam medaļas. Šī bija trešā reize, kad Samoilovs/Šmēdiņš iekļuva kāda Pasaules kausa posma četriniekā. Vēl martā viņi ieguva bronzu  ASV  notikušajā Fortloderdeila piecu zvaigžņu turnīrā, kamēr maijā Latvijas duets bija ceturtais citā ASV notikušajā turnīrā Hantingtonbīčā, kam savukārt bija piešķirtas četras zvaigznes. Apakšgrupu turnīra pirmajā mačā Samoilovs/Šmēdiņš ar rezultātu 2-0 (21:15, 21:17) uzveica ar 23. numuru izliktos kubiešus Serhio Gonsalesu un Diasu Nivaldo, bet otrajā duelī viņi ar rezultātu 1-2 (21:17, 19:21, 15:12) piekāpās  Austrijas  pludmales volejbolistiem Klemensam Dopleram un Aleksandram Horstam, kuri bija izlikti ar septīto numuru. Līdz ar to izslēgšanas turnīru viņi sāka no pirmās kārtas, kur ar 2-1 (16:21, 21:19, 15:11) pārspēja Estevanu un Marko Grimaltus no Čīles, kuriem sacensībās tika 25. numurs, bet pēc tam astotdaļfinālā ar 2-0 (21:14, 21:18) tika ar 27.numuru izliktie pieveikti Jūliuss Toli un Klemenss Viklers no  Vācijas . Turpinājumā ceturtdaļfinālā Latvijas vadošais pāris ar rezultātu 2-0 (21:16, 21:15) pārspēja kanādiešus Grantu O'Gormanu un Benu Sekstonu, kuri bija izlikti ar 21. numuru. Visbeidzot pusfinālā Samoilovs/Šmēdiņš ar 0-2 (19:21, 15:21) piedzīvoja zaudējumu pret spēcīgajiem brazīliešiem Evandru Gonsalvešam Oliveiram un Vitoram Gonšalvešam Felipem, kuri sacensībās izlikti ar trešo numuru. Līdz ar to vēlāk finālā Evandru/Vitors Felipe tiksies ar turnīra pirmo numuru Bartošu Losjaku/Pjotru Kantoru no Polijas. Tikmēr dāmu turnīrā pirmo vietu izcīnījušas ar ceturto numuru izliktās kanādietes Hetere Benslija un Brendija Vilkersone, kuras finālā ar 2-0 (21:17, 21:17) uzvarēja sacensību desmito numuru Šantali Laburēru un Jūliju Zudu no Vācijas. Savukārt trešās bija ar sesto numuru izliktās brazīlietes Agata Bednarčuka un Eduārda Santusa Lisboa jeb Duda, kuras ar 2-0 (21:17, 21:18) pārspēja ar 17. numuru izliktās ASV volejbolistes Kelliju Klīsu un Britāniju Hočevaru. Kā vēstīts, Latvijas vadošais sieviešu pludmales volejbola pāris  Tīna Laura Graudiņa un Anastasija Kravčenoka Varšavas turnīru noslēdza dalītā 17. vietā,  kamēr vīriešu turnīrā Mārtiņš Plaviņš/Edgars Točs nepārvarēja apakšgrupu turnīru un noslēgumā ierindojās dalītā 25. pozīcijā. Pirms tam Varšavas turnīra kvalifikāciju nepārvarēja Toms Šmēdiņš un Haralds Regža, kā arī Alise Lece/Ilze Liepiņlauska un Marta Ozoliņa/Agnese Caica, kuras savstarpējā mačā piekāpās tieši Graudiņai/Kravčenokai. Pirms iepriekšējās sezonas notika izmaiņas Pasaules kausa posmu gradācijā. Nozīmīgākajām sacensībām - pasaules čempionātam, \"Major\" posmiem un sezonas noslēguma finālturnīram - piešķirtas piecas zvaigznes, \"Grand Slam\" posmiem - četras zvaigznes, kamēr zemāka līmeņa turnīriem no vienas līdz trim zvaigznēm.", "link": "https://www.delfi.lv/sports/news/other_kinds/voleyball/samoilovssmedins-izcina-bronzas-medalu-pasaules-kausa-cetru-zvaigznu-posma.d?id=50174553"},
{"title": "Samoilovs pēc bronzas Varšavā pateicas līdzjuējiem: bija sajūta, ka spēlējam mājās", "category": "Sports", "body": "Latvijas pludmales volejbola līdzjutēju atbalsts bija izšķirošais Varšavā notikušā Pasaules kausa četru zvaigžņu turnīra spēlē, kurā Latvijas pludmales volejbola pāris  Aleksandrs Samoilovs  un  Jānis Šmēdiņš  ieguva bronzas medaļas. Sacensībās ar desmito numuru izliktie Latvijas sprotisti bronzas spēlē  ar rezultātu 2-1 (21:18, 18:21, 17:15) uzvarēja ar ceturto numuru izliktos nīderlandiešus Aleksandru Brūveru un Robertu Mēuvsenu . \"Uzvarējām duetu, kuram pirms nedēļas zaudējām bez variantiem. Bija spraiga cīņa, turklāt saņēmām fantastisku atbalstu no faniem. Bija sajūta, ka spēlējām mājās. Spēle gāja punkts punktā, un līdzjutēju atbalsts bija tas, kas izšķīra visu,\" pēc uzvaras stāstīja Samoilovs. \"Trenējamies un spēlējam, lai tikai izbaudītu šādas uzvaras. Protams, uzvarēt divos setos ar lielu pārsvaru ir labi, bet uzvarēt spraigās cīņās ir divtik patīkami,\" uzsvēra Samoilovs. Nedēļu pirms tam abi dueti tikās Ostravas turnīra astotdaļfinālā, latviešiem piedzīvojot zaudējumu ar rezultātu 0-2 (15:21, 12:21). \"Tajā spēlē negāja visi elementi negāja. Viņi mums saservēja daudzus \"eisus\". Nevarējām uzņemt servi, netikām galā ar celšanu un uzbrukumu. Šajā spēlē bija daudz labāk. Sanāca arī pašiem uzservēt un izdarīt uz viņiem spiedienu,\" skaidroja Šmēdiņš. Arī viņš bija gandarīts par to, ka turnīrā varēja just Latvijas līdzjutēju atbalstu. \"Fani sabraukuši un grib redzēt pēc iespējas vairāk spēļu. Visi pārējie latvieši bija beiguši turnīru, tāpēc nebija citu variantu, jo bijām palikuši kā pēdējais salmiņš. Izslēgšanas turnīra pirmajā spēlē veiksmīgi izlīdām no čīliešiem un pēc tam sajutām, ka varam. Pēc tam kopā ar atbalstītājiem aizgājām līdz medaļām,\" stāstīja Šmēdiņš. Šonedēļ Portugāles kūrortpilsētā Ešpiņu norisināsies Pasaules kausa četru zvaigžņu turnīrs, bet pēc tam starp divām piecu zvaigžņu sacensībām Gštādē un Vīnē notiks Eiropas čempionāts. Savukārt augusta vidū norisināsies Pasaules kausa sezonas finālturnīrs. \"Turpmākā mēneša laikā būs sezonas četri svarīgākie turnīri,\" atzīmēja Samoilovs. Martā Samoilovs/Šmēdiņš ieguva bronzu ASV notikušajā Fortloderdeilas piecu zvaigžņu turnīrā, kamēr maijā Latvijas duets bija ceturtais citā ASV notikušajā turnīrā Hantingtonbīčā, kam savukārt bija piešķirtas četras zvaigznes.", "link": "https://www.delfi.lv/sports/news/other_kinds/voleyball/samoilovs-pec-bronzas-varsava-pateicas-lidzjuejiem-bija-sajuta-ka-spelejam-majas.d?id=50176251"},
{"title": "Latvijas volejbola izlase arī nākamajos gados grasās startēt Eiropas līgā", "category": "Sports", "body": "Latvijas vīriešu volejbola izlase arī nākamajos gados grasās startēt Eiropas Volejbola konfederācijas (CEV) Sudraba līgā, ceturtdien pavēstīja Latvijas Volejbola federācijas (LVF) ģenerālsekretārs Edgars Zaiženijs. Latvijas valstsvienība jūnijā izcīnīja trešo vietu šīs sezonas Eiropas Sudraba līgā, šajā turnīrā atgriežoties pēc vairāk nekā desmit gadu pārtraukuma. \"Esam sākuši veidot jaunu veidolu ar identitāti gan sieviešu, gan vīriešu izlasēs. Turpmāk darbosimies kā Latvijas vilki un nesīsim valsts vārdu pasaulē. Veikalu ķēde \"Top\" ir mūsu galvenais sponsors, bet arī \"Lido\" ir nozīmīgs atbalstītājs. Sudraba līgas turnīrs bija izdevies pasākums,\" tikšanās laikā ar medijiem teica Zaiženijs. \"Spēlētāju sniegums priecēja gan federāciju, gan skatītājus. Uz gaidāmajām spēlēm raugāmies pozitīvi. Centīsimies, lai izlase katru gadu spēlē Eiropas līgā un tas nav vienreizējs pasākums. Visi spēlētāji ir ieradušies un jau šobrīd notiek gatavošanās Eiropas čempionāta kvalifikācijai.\" Latvijas volejbola izlase 15.un 19.augustā aizvadīs pirmās kvalifikācijas turnīra cīņas pret Izraēlu un valstsvienības galvenā trenera Avo Kēla dzimteni Igauniju. \"Uzskatu, ka pirmais posms (Sudraba līga) mums bija veiksmīgs, rādījām labu sniegumu. Svarīgi, ka mēs iekļuvām finālčetrinieka sacensībās. Sagatavošanas posmā gan pieļāvu dažas kļūdas. Nebija viegli, taču vēlos pateikties spēlētājiem, ka mums izdevās izcīnīt bronzas medaļas,\" apmierināts tikmēr bija Kēls. Latvijas izlases sastāvu pašlaik treniņos ir papildinājis viens no potenciālajiem līderiem Hermans Egleskalns, kā arī esot pievienojušies vēl citi gados jauno volejbolisti, kuri gan vēl sastāvā netikšot. \"Domāju, ka tuvākā nākotnē jaunie spēlētāji izlasei varēs daudz ko dot. Komanda šobrīd ir ļoti motivēta. Gaidāmās spēles pierādīs, vai esam veiksmīgi sagatavojušies. Daudziem volejbolistiem ir pamatdarbs, un tādēļ visi nevar būt uz visiem treniņiem. Intensīvos treniņos spēlētāji mēdz gūt traumas, taču šobrīd viss ir labi un viņi ir gatavi,\" pauda Kēls. Preses konferencē piedalījās arī bijušais hokejists Sandis Ozoliņš, kurš tagad strādā \"Lido\" uzņēmuma mārketingā. \"Uzņēmums ir gandarīts un priecīgs par volejbolistu pievienošanos. Skatāmies ar cerībām un būsim klāt, atbalstot puišus.\" Kvalifikācijā izlases tika sadalītas septiņās apakšgrupās, piecās esot pa četrām, bet divās - pa trim izlasēm. Atlase sāksies šī gada augustā, pēc divu apļu turnīra finālturnīram kvalificējoties visu grupu uzvarētājām, kā arī piecām labākajām otro vietu ieguvējām. Lai noteiktu otrās labākās izlases, \"lielajās grupās\" netiks ņemtas vērā spēles ar ceturtajā vietā palikušajām komandām.", "link": "https://www.delfi.lv/sports/news/other_kinds/voleyball/latvijas-volejbola-izlase-ari-nakamajos-gados-grasas-startet-eiropas-liga.d?id=50227375"},
{"title": "Anglijas futbola izlases trenerim apnikusi jezga ap Rūniju", "category": "Sports", "body": "Futbola dzimtenē Anglijā šobrīd populārākais vārds ir Rūnijs. Viss tikai tāpēc, ka angļi grib atkal izcīnīt futbola vērtīgāko trofeju, Pasaules kausu, bet viņu lielā uzbrukuma līnijas cerība Rūnijs ir guvis savainojumu. Joprojām nav zināms vai 20 gadus jaunais futbolists pagūs atveseļoties līdz otrās kārtas spēlēm, bet izlases galvenais treneris Svens Gorans Ēriksons paguvis britu medijiem norādīt, ka visa šī jezga viņam ir \"līdz kaklam\". Treneris Ēriksons izteicies, ka pats ļoti cer uz Rūnija piedalīšanos un uz visu raugās optimistiski. Tomēr nevar noliegt, ka saceltais tracis zviedru speciālistu ir pamatīgi nokaitinājis, jo britu un arī citu valstu mediji Angliju pataisījuši par viena cilvēka komandu. Anglijas izlases aizsargs Rio Ferdinands savās pārdomās par šo tēmu bijis tuvs trenerim. \"Šobrīd visi runā tikai par Veinu. No vienas puses tas ir normāli, jo viņš ir tiešām fantastisks spēlētājs un lielisks komandas biedrs gan uz, gan ārpus laukuma. Taču mēs visi esam profesionāļi, mēs šeit esam komanda, un mums ir pietiekami daudz spēlētāju, kas varētu izšķirt spēles likteni par labu mums,\" teicis vārtsargs. \"Man ir liels prieks, ka manā komandā ir Stīvens Džerārds, kurš atkal ir vislabākajā formā. Frenks Lampards kā pussargs šosezon iesita 20 vārtus. Devids Bekhems - es vēl neesmu ticis pat līdz uzbrucējiem. Maikls Ouens, Džo Kols, Pīters Kraučs - viņi visi taču prot gūt vārtus. Es arī ceru, ka Veins pagūs izveseļoties, taču mums ir jābūt gataviem mesties cīņā arī tad, ja tā nenotiks,\" uzskata Ferdinands.", "link": "https://www.delfi.lv/sports/news/futbols/anglijas-futbola-izlases-trenerim-apnikusi-jezga-ap-runiju.d?id=14578741"},
{"title": "Gana pārbaudes spēlē sagrauj Jamaikas izlasi", "category": "Sports", "body": "Kārtējo pārbaudes spēli pirms gaidāmā pasaules futbola čempionāta aizvadījusi viena no tās dalībniecēm - Ganas izlase, kas pretiniekos bija izvēlējusies aiz pasaules kausa borta palikušo Jamaikas komandu.  Muntari (5.), Appia (18., 66.), Amoa (68.); Juels (58.) Atgādinām, ka Ganas izlase ielozēta vienā apakšgrupā ar ļoti spēcīgiem pretiniekiem – Itāliju, Čehiju un ASV. Pirmais mačs turnīrā Ganai paredzēts 12.jūnijā pret Itāliju.", "link": "https://www.delfi.lv/sports/news/futbols/gana-parbaudes-spele-sagrauj-jamaikas-izlasi.d?id=14579927"},
{"title": "Pļaviņš/Točs iekļūst Eiropas čempionāta astotdaļfinālā, Samoilovs/Šmēdiņš — ceturtdaļfinālā", "category": "Sports", "body": "Latvijas pludmales volejbola pāris  Mārtiņš Pļaviņš  un Edgars Točs piektdien Nīderlandē izcīnīja uzvaru Eiropas čempionāta (EČ) pirmajā izslēgšanas spēlē, nodrošinot vietu astotdaļfinālā, bet  Aleksandrs Samoilovs  un  Jānis Šmēdiņš  tās pašas dienas vakarā aizvadīja savu astotdaļfināla spēli un svinēja uzvaru. Turnīrā ar 11. numuru izliktie Pļaviņš/Točs pirmajā izslēgšanas spēļu kārtā ar 2-0 (21:14, 21:14) uzvarēja ar 21. numuru izliktos krievus Maksimu Sivolapu un Artjomu Jarzutkinu. Pirmo setu Latvijas duets uzvarēja pārliecinoši. Arī otrajā Pļaviņam/Točam izdevās iegūt solīdu pārsvaru, kas tika noturēts. Līdz ar to latviešu sportisti sasniedza astotdaļfinālu. Ar septīto numuru izliktie Aleksandrs Samoilovs un Jānis Šmēdiņš jau pēc grupu turnīra nodrošināja dalību astotdaļfinālā, un tajā piektdien vakarā ar 2-0 (21:19, 21:18) uzvarēja poļus Mariušu Prudelu un Jakubu Šalankeviču (14.). Gan pirmajā, gan otrajā setā cīņa bija spraiga. Otrajā spēles nogrieznī spēle ritēja punkts punktā, taču tā beigu daļā Latvijas pāris veica nepieciešamo atrāvienu un izcīnīja uzvaru, iekļūstot ceturtdaļfinālā. Sieviešu turnīrā grupu sacensības nepārvarēja Tīna Graudiņa un Anastasija Kravčenoka, kuras trīs mačos tika pie vienas uzvaras. Lai sasniegtu izslēgšanas sacensības, Latvijas pārstāvēm pietrūka tikai viena uzvarēta izspēle. Līdz ar to Graudiņa/Kravčenoka Eiropas čempionātu noslēdza dalītā 25. vietā. Eiropas čempionāts, kas ilgs līdz svētdienai, notiek četrās Nīderlandes pilsētās.", "link": "https://www.delfi.lv/sports/news/other_kinds/voleyball/plavinstocs-ieklust-eiropas-cempionata-astotdalfinala-samoilovssmedins-ceturtdalfinala.d?id=50232439"},
{"title": "Latvijas Gada balvu sportā pasniegs 22.decembrī", "category": "Sports", "body": "Lai pieliktu intriģējošu punktu aizejošajam sporta gadam un sveiktu mūsu valsts izcilākos gada sportistus, trenerus un komandas, kā arī atzīmētu spilgtākos sporta notikumus, Latvijas Olimpiskā komiteja (LOK) jau septīto reizi rīko nozīmīgāko sporta balvu pasniegšanas ceremoniju Latvijas Gada balva sportā 2011. Svinīgā ceremonija notiks šā gada 22. decembrī kinoteātrī \"Splendid Palace\" ar tiešraidi Latvijas Televīzijas 1.kanālā un Latvijas Radio. 2011. gads Latvijas sportā bijis spožām uzvarām un izciliem panākumiem bagāts, virkne sporta notikumu satricināja un lika straujāk sisties līdzjutēju un arī sporta sabiedrības sirdīm, vienoties prieka un traģisku zaudējumu asarās. Starp gada spilgtākajiem notikumiem noteikti minams skeletonista  Martina Dukura triumfa  gājiens Pasaules un  Eiropas čempionātos  un uzvara  Pasaules kausa  izcīņā, ievērības cienīgs bijis šarmantās un talantīgās tāllēcējas Inetas Radevičas sniegums  pasaules čempionātā vieglatlētikā , kas vainagojās ar izcīnīto bronzas godalgu - Latvijas vieglatlētikai pirmo medaļu šāda līmeņa sacensībās kopš valstiskās neatkarības atgūšanas. Taču nedrīkst aizmirst, ka šis gads mums nesis arī smagus zaudējumus un traģēdijas, diemžēl Latvijas sporta līdzjutējus  vairs nepriecē dzelzsvīra  Kārļa Skrastiņa sniegums hokeja laukumā, aizsaulē aizgājusi Latvijai  pirmā Olimpiskā čempione  Inese Jaunzeme, arī Rīgas mēra Nila Ušakova dramatiskais  pusmaratona skrējiens  raisījis plašas diskusijas sabiedrībā. Ņemot vērā šos notikumus, Latvijas Gada balvas sportā 2011 ceremonijas režisors Viesturs Kairišs pasākuma mākslinieciskajā daļā iecerējis uzsvērt sporta triumfu pār grūtībām, kur caur konkrētu cilvēku pieredzi un muzikālajiem priekšnesumiem apliecinās sporta pozitīvo lomu cilvēku dzīvē un izaugsmē. Arī šogad Latvijas Gada balvu sportā saņems uzvarētāji 13 nominācijās, kur pretendentus izvirzīs Latvijas Sporta federāciju padomes un Latvijas Olimpiskās vienības pārstāvji, kā arī Latvijas sporta žurnālisti, bet balvu ieguvējus noteiks īpaši veidota žūrijas komisija. Nominācijā \"Gada sporta skolotājs\" uzvarētāju noteiks Izglītības un zinātnes ministrija, kas jau šobrīd aicina izglītības iestādes līdz 7.novembrim pieteikt savus sporta skolotājus konkursam uz gada labākā titulu.  Savukārt ikvienam sporta atbalstītājam no 21. novembra līdz 19. decembrim būs iespēja uzsākt balsojumu par gada populārāko sportistu vai sportisti portālā Delfi un Olimpiade.lv, kas tradicionāli noslēgsies Latvijas Televīzijas tiešraides laikā, balsojot par trīs finālistiem. Latvijas Gada balva sportā 2011 nominācijās. 1. Labākais Latvijas sportists. 2. Labākā Latvijas sportiste. 3. Labākais/-ā tehnisko sporta veidu sportists/-e (šajā nominācijā tiek izvirzīti auto/moto un ūdensmoto sportisti – autošosejā, formulā, rallijā, motosportisti šosejā, krosā, enduro, spīdvejā u. c.). 4. Labākais Latvijas treneris (Latvijas treneri, kuri strādā ar Latvijas sportistiem vai komandām). 5. Labākā Latvijas sporta spēļu komanda. 6. Labākā Latvijas komanda individuālajos sporta veidos. 7. Gada uzlecošā zvaigzne (jaunais sportists/-e, kas 2011. gadā pieteicis sevi ar izciliem rezultātiem individuālajos vai komandu sporta veidos. Netiek izvirzīti iepriekšējos gados uzvarējušie sportisti šajā kategorijā). 8. Gada sporta notikums Latvijā (sporta pasākums/notikums, kas būtiski paaugstinājis sporta popularitāti Latvijā; sportistu komandu, treneru vai menedžeru darbs, kas būtiski popularizējis sportu Latvijā). 9. Paraugs sportā (izvirza Latvijas Olimpiešu klubs, uzvarētāju apstiprina žūrija). 10. Gada sporta skolotājs (izvirza un nosaka LR Izglītības un zinātnes ministrija). 11. Latvijas Paralimpiskās komitejas speciālbalva (izvirza un nosaka Latvijas Paralimpiskā komiteja). 12. Mūža ieguldījums Latvijas sportā (cilvēks, kurš ar savu darbu mūža garumā visvairāk veicinājis sporta attīstību un popularitāti Latvijā. Izvirza un apstiprina žūrija). 13. Latvijas populārākais/-ā sportists/-e – internetā izvirza Latvijas iedzīvotāji. Skatītāju balsojumā televīzijas tiešraidē tiek noteikts viens/-a populārākais/-ā sportists/-e. Ceremonijā pasniegts arī Latvijas Televīzijas 7.kanāla redakcijas speciālbalvu.", "link": "https://www.delfi.lv/sports/news/gada-balva-sporta/jaunumi/latvijas-gada-balvu-sporta-pasniegs-22decembri.d?id=41525671"},
{"title": "Latvijas bobslejistiem piektā vieta pirmajās pasaules jaunatnes Olimpiādes kvalifikācijas sacensībās", "category": "Sports", "body": "Latvijas divnieku bobsleja ekipāža Oskars Kibermanis un Elviss Kamšs sestdien izcīnīja piekto vietu pasaules jaunatnes Olimpiādes pirmajās kvalifikācijas sacensībās. Latvijas jaunie sportisti braucienos finišēja pēc attiecīgi 57,07 un 57,08 sekundēm, kas deva ceturto un sesto vietu. Savukārt summā Kibermanis/Kamšs izcīnīja piekto pozīciju. Pie uzvaras divu braucienu summā tika austrieši Benžamins Maiers un Roberts Ofensbergers, kuri divu braucienu summā apsteidza Kibermani/Kamšu par 1,18 sekundēm. Svētdien notiks vēl vienas kvalifikācijas sacensības. Jaunatnes Olimpiādei kvalificēsies sešas labākās Eiropas ekipāžas. Kā ziņots, paralēli Īglsā risinās arī kvalifikācijas sacensībās skeletonā, kurās pirmajās sacensībās sestdien devīto vietu izcīnīja latvietis Dāvis Dreimanis. Pirmā jaunatnes ziemas Olimpiāde nākamgad notiks Insbrukā.", "link": "https://www.delfi.lv/sports/news/winter_sports/bobsleigh/latvijas-bobslejistiem-piekta-vieta-pirmajas-pasaules-jaunatnes-olimpiades-kvalifikacijas-sacensibas.d?id=41573233"},
{"title": "Londona iegūst tiesības rīkot 2017. gada pasaules čempionātu vieglatlētikā", "category": "Sports", "body": "Londona piektdien ieguva tiesības rīkot 2017. gada pasaules čempionātu vieglatlētikā. Starptautiskās vieglatlētikas federācijas (IAAF) padome balsojot lēma, ka Londonas kandidatūra ir labāka par Kataras galvaspilsētu Dohu. Londona saņēma 16, bet Doha - 10 balsis. Pasaules čempionāts Lielbritānijas galvaspilsētā risināsies pirmo reizi. Sacensības notiks stadionā, kur nākamvasar vieglatlēti dalīs olimpisko spēļu medaļas, un kur risināsies spēļu atklāšanas un noslēguma ceremonijas. Pirmais pasaules čempionāts 1983. gadā notika Helsinkos. 2013. gadā pasaules čempionāts risināsies Maskavā, bet 2015. gadā Ķīnas galvaspilsētā Pekinā.", "link": "https://www.delfi.lv/sports/news/other_kinds/atlethics/londona-iegust-tiesibas-rikot-2017-gada-pasaules-cempionatu-vieglatletika.d?id=41684915"},
{"title": "Malingss otro reizi karjerā atzīts par vainīgu dopinga lietošanā", "category": "Sports", "body": "Jamaikas sprinteris Stīvs Malingss, kurš jūnijā otro reizi karjerā tika pieķerts dopinga lietošanā, atzīts par vainīgu Jamaikas Antidopinga komisijas vērtējumā, līdz ar to viņam draud mūža diskvalifikācija.  Kā ziņots, 28 gadus vecais Malingss dopinga lietošanā tika pieķerts jūnijā Jamaikas vieglatlētikas čempionātā. Viņa organismā bijusi viela furosemīds, kas slēpj citu dopinga līdzekļu lietošanas pēdas.  Dopinga pēdas tika atrastas Malingsa urīna analīzēs, kas ņemtas uzreiz pēc tam, kad Jamaikas čempionātā viņš izcīnīja trešo vietu 100 metru finālā.    Antidopinga komisija, divas nedēļas uzklausot visu iesaistīto personu liecības, konstatējusi, ka tikai Malingss ir atbildīgs par pozitīvajām A un B provēm.    Šī sprinterim ir otrā reize, kad viņš pieķerts aizliegto preparātu lietošanā, jo 2004.gadā viņa organismā atklāja aizliegto vielu testosteronu, par ko Malingss saņēma divu gadu diskvalifikāciju.    Līdz ar to viņam pēc Starptautiskās Vieglatlētikas federācijas (IAAF) noteikumiem draud mūža diskvalifikācija.    Pats Malings jau iepriekš solījis vērsties Sporta arbitrāžas tiesā (CAS).    Malingss 2009.gada pasaules čempionātā Berlīnē ar Jamaikas stafetes komandu izcīnīja zelta medaļu 4x100 metru distancē.    Pēc pozitīvajām A provēm Malingss netika iekļauts Jamaikas izlases sastāvā šī gada pasaules čempionātā, kur viņa tautieši nosargāja pirms diviem gadiem Berlīnē izcīnīto titulu 4x100 metru distancē.", "link": "https://www.delfi.lv/sports/news/other_kinds/atlethics/malingss-otro-reizi-karjera-atzits-par-vainigu-dopinga-lietosana.d?id=41814613"},
{"title": "Latvijas bobslejistiem dalīta otrā vieta otrajās pasaules jaunatnes Olimpiādes kvalifikācijas sacensībās", "category": "Sports", "body": "Latvijas divnieku bobsleja ekipāža Oskars Kibermanis un Elviss Kamšs svētdien izcīnīja otro vietu pasaules jaunatnes Olimpiādes otrajās kvalifikācijas sacensībās, kas tai, visticamāk, ļāva kvalificēties nākamā gada janvārī paredzētajām sacensībām. Latvijas jaunie sportisti pirmajā braucienā sasniedza otro rezultātu, bet otrajā braucienā viņiem bija trešais laiks.  Uzvaru sacensībās divu braucienu summā izcīnīja vācieši Filips Melters un Rihards Elsners, kuriem Kibermanis/Kamšs summā zaudēja tikai 0,08 sekundes. Tāds pats rezultāts bija arī austriešiem Benžaminam Maieram un Robertam Ofensbergeram, kuri uzvarēja pirmajās kvalifikācijas sacensībās sestdien.  Kā ziņots, pirmajās sacensībās Kibermanis/Kamšs izcīnīja piekto vietu.  Jaunatnes Olimpiādei kvalificēsies sešas labākās Eiropas ekipāžas, tāpēc tas, visticamāk, izdevies arī Latvijas bobslejistiem. Kā ziņots, paralēli Īglsā risinājās arī kvalifikācijas sacensībās skeletonā, kurās pirmajās sacensībās sestdien devīto vietu izcīnīja latvietis Dāvis Dreimanis, bet otrajā braucienā viņš uzrādīja 11.rezultātu. Pirmā jaunatnes ziemas Olimpiāde nākamgad notiks Insbrukā.", "link": "https://www.delfi.lv/sports/news/winter_sports/bobsleigh/latvijas-bobslejistiem-dalita-otra-vieta-otrajas-pasaules-jaunatnes-olimpiades-kvalifikacijas-sacensibas.d?id=41577263"},
{"title": "Starptautiskā federācija apstiprina svarcēlāja Plēsnieka kvalificēšanos Londonas olimpiskajām spēlēm", "category": "Sports", "body": "Starptautiskā svarcelšanas federācija (IWF) sestdien oficiāli apstiprinājusi Latvijas svarcēlāja Artūra Plēsnieka kvalificēšanos 2012. gada Londonas olimpiskajām spēlēm. Savu kvalificēšanos apstiprināja arī pats sportists. ''Neteikšu, ka ir satraukums. Vairāk jau prieks,'' sacīja spēkavīrs. ''Uz pretiniekiem, kas varētu būt olimpiskajās spēlēs neskatīšos, lai gan zinu, ka ļoti spēcīgi svarcēlāji būs no Krievijas. Man būs svarīgs tikai paša rezultāts un tad jau arī vieta.'' Plēsnieks Londonā, kur būs viņa pirmās olimpiskās spēles, startēs svara kategorijā līdz 105 kilogramiem. Līdz sacensībām Londonā Plēsnieks vēl piedalīsies Latvijas olimpiādē, kur svarcēlāji sacentīsies Ventspilī, taču skaidrs, ka tajā uzvaras nodrošināšanai pietiks ar vienu izgājienu raušanā un vienu grūšanā.", "link": "https://www.delfi.lv/sports/news/vasaras-olimpiskas-speles/zinas/starptautiska-federacija-apstiprina-svarcelaja-plesnieka-kvalificesanos-londonas-olimpiskajam-spelem.d?id=42422106"},
{"title": "Slavenais franču trīssoļlēcējs Tamgo nepiedalīsies Londonas Olimpiādē", "category": "Sports", "body": "Slavenais Francijas trīssoļlēcējs Tedijs Tamgo nesen veiktas \"nelielas operācijas\" dēļ nevarēs piedalīties Londonas olimpiskajās spēlēs, kas sāksies pēc pusotra mēneša. 4.jūnijā operācijā Tamgo likvidēts izaugums viņa labajā potītē. Viņš pagājušā gada jūlijā salauza šo potīti, bet pēc tam kāds kaula gabaliņš nav pilnībā saaudzis. Pirmās operācijas dēļ 2010.gada pasaules čempions telpās un 2011.gada Eiropas čempions telpās pērn izlaida pasaules čempionātu stadionā. Pats pasaules rekordists telpās (17,92 metri) Tamgo ar medijiem nerunā kopš pagājušā gada beigām, kad izskanēja informācija, ka viņš treniņnometnes laikā piekāva kādu sportisti. Par notikušo viņš saņēma sešu mēnešu diskvalifikāciju un vēl uz sešiem mēnešiem tika diskvalificēts nosacīti, bet septembrī Tamgo plānota tiesa šajā jautājumā. \"Maija vidū pieņēmu lēmumu nepiedalīties Olimpiādē,\" tagad saka 22 gadus vecais Tamgo. \"Mans mērķis ir būt gatavam nākamajai sezonai.\" Tamgo personīgais rekords - 17,98 metri - ir trešais tālākais lēciens disciplīnas vēsturē.", "link": "https://www.delfi.lv/sports/news/vasaras-olimpiskas-speles/zinas/slavenais-francu-trissollecejs-tamgo-nepiedalisies-londonas-olimpiade.d?id=42426458"},
{"title": "'Tikai tā kaut ko varam sasniegt.' Bumbas kustība kā Latvijas uzvaru atslēga", "category": "Sports", "body": "Latvijas basketbola izlase Latvijas un Brazīlijas izlases pirmajā puslaikā spēkojās ļoti līdzīgā cīņā. Komandas pamīšus veica izrāvienus, bet pārtraukumā latvieši devās ar trīs punktu pārsvaru (45:42). Laukumā Latvija atgriezās ar ļoti pārliecinošu sniegumu, uzbrukumā bumbas kustība bija ļoti augstā līmenī, bet rezultatīvākais ar vairākiem brīviem metieniem bija  Andrejs Gražulis , kurš sakrāja 24 punktus, kā arī pievienoja piecas piespēles un divus bloķētus metienus. Pats Gražulis uzsvēra, ka galvenais darbs tika padarīts aizsardzībā, kurā pēc pirmā puslaika tika veiktas izmaiņas, jo brazīlieši guva punktus pēc \"pick'n'roll\" sadarbībām. \"Puslaikā veicām uzlabojumus, otrajā puslaikā aizsardzībā jau spēlējot labāk. Kontrolējām spēli tieši no aizsardzības,\" norādīja spēka uzbrucējs.", "link": "https://www.delfi.lv/sports/news/pasaules-kauss-basketbola-2023/zinas/tikai-ta-kaut-ko-varam-sasniegt-bumbas-kustiba-ka-latvijas-uzvaru-atslega.d?id=55909886"},
{"title": "Londonas olimpisko spēļu atklāšanas ceremonijā stadionu pārveidos par 'Lielbritānijas laukiem'", "category": "Sports", "body": "Londonas olimpisko spēļu stadions pasākuma atklāšanas ceremonijas laikā tiks pārveidots par \"Lielbritānijas laukiem\". Pasākumam tiks piesaistīti 10 000 brīvprātīgo, kuri veidos lauku ainavas. \"Mani pārsteidza brīvprātīgo nesavtīgā nodošanās darbam,\" sacīja mākslinieciskais direktors Denijs Boils. \"Viņi ir īsti olimpiskā gara iemiesojumi un parāda mūsu tautas labākās īpašības.\" Atklāšanas ceremonija kopumā izmaksās 27 miljonus mārciņu (23,4 miljonus latu), un tās norises vieta nosaukta par \"Green and Pleasant\" (\"Zaļi un patīkami\"), atklāja Boils. Dekorācijās būs attēlotas pļavas, lauki un upes, kā arī ģimenes piknika laikā, cilvēki, spēlējot sporta spēles, un zemnieki aram zemi. Londonas Olimpiskajā stadionā pastaigāsies 30 aitas, 12 zirgi, trīs govis, divas kazas, desmit vistas, desmit pīles, deviņas zosis un trīs aitu suņi. Prognozēts, ka ceremoniju noskatīsies viens miljards cilvēku visā pasaulē. Boils, kurš pazīstams kā filmu \"Trainspotting\" (\"Vilcienvakte\") un \"Slumdog Millionaire\" (\"Graustu miljonārs\") režisors, atklāja, ka viņu iedvesmojusi britu dramaturga Viljama Šekspīra luga \"The Tempest\" (\"Vētra\"). Šekspīra iedvesmoto teātra izrādi ieskandinās Eiropā lielākais zvans. Uzvedumā tēlos 900 bērni no sešām pilsētām, ar kurām sadarbojas spēļu organizētāji. Stadionā būs īsts zālājs, ozols un \"mākoņi\", kas karāsies auklās virs skatītāju galvām. Ja vakarā, kad norisināsies ceremonija, nelīs, viens no \"mākoņiem\" parūpēsies par Lielbritānijai raksturīgajiem laika apstākļiem. Ceremonijas ģenerālmēģinājums notiks Olimpiskajā stadionā, un to varēs noskatīties 80 tūkstoši cilvēku. Tiks izgatavotas gandrīz 3000 dekorāciju, kā arī 23 000 kostīmu četrām olimpiskajām un paraolimpiskajām ceremonijām. Trīs stundas ilgā ceremonija sāksies plkst.21 (plkst.23 pēc Latvijas laika) ar \"kultūras stundu\", kurai sekos sportistu parāde. Pasākums noslēgsies ar uguņošanu.", "link": "https://www.delfi.lv/sports/news/vasaras-olimpiskas-speles/zinas/londonas-olimpisko-spelu-atklasanas-ceremonija-stadionu-parveidos-par-lielbritanijas-laukiem.d?id=42429058"},
{"title": "Džokovičs būs Serbijas karognesējs Londonas Olimpiskajās spēlēs", "category": "Sports", "body": "ATP ranga līderis  Novāks Džokovičs  izvēlēts par Serbijas karoga nesēju Londonas Olimpisko spēļu atklāšanas ceremonijā, vēsta aģentūra AFP. \"Mēs visi esam sajūsmināti par olimpiskajām spēlēm Londonā. Tas ir lielisks sporta pasākums un man būs liels gods nest Serbijas karogu,\" teica Džokovičs. Tikmēr Krievijas karogu varētu nest  WTA  sieviešu tenisa ranga līdere  Marija Šarapova , vēsta aģentūra Reuters.  Tomēr Krievijas sporta ministri norādīja, ka galējais lēmums tiks pieņemts tikai pēc mēneša. \"Marija ir lieliska sportiste un lieliska kandidatūra uz karognesēja godu, taču viņa ir viena no vairākiem kandidātiem,\" teica Krievijas sporta ministrs Valērijs Mutko. 2008.gada Pekinas Olimpiskajās spēlēs divi tenisisti nesa savu valstu karogus –  Rodžers Federers  nesa Šveices karogu, bet Fernando Gonsaless bija Čiles karognesējs. Zīmīgi, ka abi tenisisti tikās olimpisko spēļu tenisa turnīra finālā, kur uzvaru svinēja šveicietis.", "link": "https://www.delfi.lv/sports/news/vasaras-olimpiskas-speles/zinas/dzokovics-bus-serbijas-karognesejs-londonas-olimpiskajas-speles.d?id=42431344"},
{"title": "Foto: Jēkabpils 'Lūši' pārliecinoši nosargā pērn iegūto Latvijas kausu volejbolā", "category": "Sports", "body": "Jēkabpils \"Lūši\" komanda sestdien pārliecinoši nosargāja pērn izcīnīto Latvijas kausu vīriešu volejbolā. Turnīra finālā \"Lūši\" ar 3-0 (25:23, 25:19, 25:16) uzvarēja Latvijas čempioni RTU/\"Robežsardzi\". Uzvarētāju rindās 14 punktus guva Rihards Puķītis, bet 13 punktus pievienoja Armands Āboliņš. Savukārt RTU/\"Robežsardze\" sastāvā ar 14 punktiem izcēlās Gatis Garklāvs. Šajā mačā līdzvērtīgs bija pirmais sets, jo \"Lūši\" sīvā cīņā uzvarēja ar 25:23, bet spēles turpinājumā Rīgas vienības pretestība mazinājās. Ja otrajā setā tai vēl kaut kā izdevās turēties līdzi pretiniekiem, noslēdzošais sets jau tika zaudēts graujoši. \"Lūši\" par Latvijas kausa ieguvējiem kļuvuši otro gadu pēc kārtas. Pērn \"Lūši\" finālā saspringtā piecu setu cīņā pieveica šī gada fināla pretiniekus RTU/\"Robežsardze\". Ceļā uz šī gada finālu Jēkabpils komanda vispirms uzvarēja \"Limbaži\"/MSĢ volejbolistus, bet pusfinālā ar 3-0, 3-1 pārspēja \"Biolars/Jelgava\" komandu. Savukārt Latvijas čempione RTU/\"Robežsardze\" ceturtdaļfinālā pieveica Nacionālās līgas vienību \"Ventspils\", bet pusfinālā ar 3-0, 3-0 uzvarēja \"Daugavpils Universitāti\" (DU). Abas finālistes pirms nedēļas tikās \"Credit24 Meistarlīgas\" ietvaros, kad \"Lūši\" savā laukumā bija labāki ar rezultātu 3-0 (26:24, 25:20, 27:25), pretiniekus no Rīgas trijos setos uzvarot otro reizi sezonā. Baltijas Meistarlīgā šosezon \"Lūši\" atrodas sestajā vietā ar 26 punktiem, kamēr RTU/\"Robežsardze\" spēlētāji kopvērtējumā ar 24 punktiem ir pozīciju zemāk. Ziņots, ka pirms tam sestdien Latvijas kausu volejbolā sievietēm otro gadu pēc kārtas izcīnīja \"Babīte\", kas saistošā cīņā ar 3-1 (25:20, 20:25, 27:25, 28:26) uzvarēja nacionālajā līgā spēlējošo Murjāņu Sporta ģimnāziju (MSĢ). Pērn Latvijas kausa finālā \"Babīte\" ar 3-0 uzvarēja RSU/MVS komandu. Nacionālajā līgā spēlējošā MSĢ komanda pusfinālā no tālākās cīņas izslēdza valsts čempiones RSU/MVS volejbolistes. Pirmajā spēlē Ilmāra Pūliņa trenētā MSĢ pret čempionēm zaudēja ar 1-3, taču atbildes mačā revanšējās ar 3-0, gūstot negaidītu panākumu arī divu spēļu summā. Tikmēr \"Babīte\" pusfinālā divos mačos ar 3-0 un 3-1 uzvarēja \"Rīgas Volejbola skolas\" (RVS) komandu.", "link": "https://www.delfi.lv/sports/news/other_kinds/voleyball/foto-jekabpils-lusi-parliecinosi-nosarga-pern-ieguto-latvijas-kausu-volejbola.d?id=49556425"},
{"title": "Seko līdzi cīņai par Pasaules kausu portālā 'Delfi'!", "category": "Sports", "body": "Pagājuši četri gadi un šonedēļ atkal sāksies cīņa par to, kam tiks Pasaules kauss futbolā. Viens no labākajiem veidiem, kā sekot līdzi šiem vispasaules sporta svētkiem, ir lasīt īpašo šīm sacensībām veltīto ziņu sadaļu portālā \"Delfi\". Līdztekus tiešsaistes lapai, kā ierasts, sporta draugiem būs iespējams iepazīties ar visplašāko ziņu klāstu, sekojot līdzi jaunumiem no Vācijas futbola laukumiem un izlašu nometnēm. Kā ierasts, sporta žurnālists Anatolijs Kreipāns analītiskos rakstos paudīs viedokli par katru spēļu dienu. Lasītāji jau zina, ka \"Delfi\" piedāvā plašu interaktīvu pakalpojumu klāstu, lai sporta draugiem būtu saistošāk lietot portālu. Bez iespējām izteikt savu viedokli atsauksmēs pie rakstiem un \"Delfi Futbola forumā\", aicinām arī piedalīties dažādos erudīcijas un fotokonkursos, izteikt prognozes totalizatorā, kā arī ik pēc spēles balsot par iemīļotākajiem futbolistiem, veidojot spēlētāju reitingu. Futbola ziņu sadaļu atbalsta pazīstamā sadzīves tehnikas un elektronikas ražošanas kompānija \"Sony\".", "link": "https://www.delfi.lv/sports/news/futbols/seko-lidzi-cinai-par-pasaules-kausu-portala-delfi.d?id=14648029"},
{"title": "Galveno 'Latvijas gada balvu sportā 2010' saņem Martins Dukurs", "category": "Sports", "body": "Par 2010. gada labāko Latvijas sportistu ceturtdien tika atzīts Vankūveras ziemas Olimpisko spēļu sudraba laureāts, Pasaules kausa ieguvējs, siguldietis  Martins Dukurs . \"Milzīgs pagodinājums, saņemt šo balvu,\" teica Martins Dukurs. \"Paldies, ka ticējāt, paldies, ka atbalstījāt, paldies, ka jutāt līdzi. Šādus \"paldies\" varētu teikt vēl un vēl, bet es to nedarīšu, jo baidos kādu nepieminēt. Tāpēc es pateikšos katram personīgi.\" Par 2010. gada labāko Latvijas sportisti tika atzīta vieglatlēte Ineta Radēviča, Eiropas čempione tāllēkšanā. Nominācijai bija izvirzītas arī dambretiste Zoja Golubeva, cīkstone Anastastija Grigorjeva, pieccīņniece Jeļena Rubļevska un tenisiste Anastasija Sevastova. \"Kad bērnībā Krāslavā trenējos, es sapņoju, ka uzvarēšu lielās sacensībās, kādreiz saņemšu gada labākās sportistes balvu,\" saņemot balvu sacīja Ineta Radēviča. \"Šo balvu veltu savam dēlam Markam. Mark, kad tu izaugsi un skatīsies šo raidījumu, atceries - nebaidies sapņot.\"  \"Gada sporta notikums Latvijā\" - Rīgas \"Dinamo\" uzvara pret Sanktpēterburgas SKA KHL Gagarina kausa izcīņas izslēgšanas spēļu pirmajā kārtā. Šis hokeja notikums \"uzvarēja\" Vienības velobraucienu, \"Nordea\" Rīgas maratonu, Eiropas čempionātu basketbolā sievietēm U-20 vecuma grupā Liepājā un Rīgas \"Dinamo\" pārbaudes spēli ar Nacionālās hokeja līgas (NHL) klubu Fīniksas \"Coyotes\". Šogad \"Latvijas Gada balvu par mūža ieguldījumu Latvijas sportā\" saņēma leģendārais radio un televīzijas žurnālists ar 50 gadu pieredzi Gunārs Jākobsons, kuru zāle sveica, stāvot kājās. Par 2010. gada Latvijas labāko sporta spēļu komandu žūrija izvēlējās Latvijas sieviešu U-20 izlasi basketbolā, kas šogad izcīnīja bronzas godalgas Eiropas čempionātā. Uz šo titulu pretendēja arī Latvijas junioru U-18 izlase basketbolā , Kontinentālās hokeja līgas (KHL) klubs Rīgas \"Dinamo\", Latvijas vīriešu hokeja valstsvienība un Latvijas sieviešu basketbola valstsvienība. Par Latvijas populārāko sportistu tika atzīts Pasaules kausa ieguvējs skeletonā Martins Dukurs. \"Finālā\" iekļuva trīs interneta balsojumā visvairāk balsis ieguvušie sportisti – Māris Štrombergs, Martins Dukurs un Mārtiņš Pļaviņš, par kuriem līdzjutēju īsziņu balsojums turpinājās vēl apbalvošanas ceremonijas laikā.", "link": "https://www.delfi.lv/sports/news/gada-balva-sporta/jaunumi/galveno-latvijas-gada-balvu-sporta-2010-sanem-martins-dukurs.d?id=35916335"},
{"title": "IAAF izvirza vieglatlētus 2011.gada labākā sportista balvai", "category": "Sports", "body": "Starptautiskā Vieglatlētikas federācija (IAAF) ir izvirzījusi 20 nominantus 2011.gada labākā pasaules vieglatlēta balvai, informē federācija. IAAF žūrija astoņu ekspertu sastāvā ir nosaukusi 10 labākos vieglatlētus sieviešu un vīriešu konkurencē, no kuriem tiks izvēlēts balvas ieguvējs. Aptauja, kurā var piedalīties nacionāloVieglatlētikas federāciju pārstāvji, sacensību organizatori, sportisti, IAAF un mediju pārstāvji, sākas trešdien un ilgs līdz 23.oktobrim. Gada labākā pasaules vieglatlēta balvas tiks pasniegtas galā ceremonijā Monako 12.novembrī. IAAF gada labākā vieglatlēta balvas nominanti (alfabēta kārtībā): Johans Bleiks (Jamaika) Useins Bolts (Jamaika) Kirani Džeimss (Granāda) Mo Farahs (Lielbritānija) Roberts Hartings (Vācija) Patriks Makau (Kenija) Kodzi Murofuši (Japāna) Dāvids Rudiša (Kenija) Kristjans Teilors (ASV) Džesse Viljamss (ASV)  Marija Abakumova (Krievija) Valērija Adamsa (Jaunzēlande) Tatjana Černova (Krievija) Vivjana Čerijota (Kenija) Anna Čičerova (Krievija) Lašinda Demusa (ASV) Karmelita Džetere (ASV) Veronika Kampbela-Brauna (Jamaika) Amantle Mončo (Botsvāna) Sallija Pērsone (Austrālija)", "link": "https://www.delfi.lv/sports/news/other_kinds/atlethics/iaaf-izvirza-vieglatletus-2011gada-labaka-sportista-balvai.d?id=41002399"},
{"title": "Pludmales volejbola Pasaules tūres fināls atkal piešķirts Hamburgai", "category": "Sports", "body": "Vācijas pilsēta Hamburga uzņems 2018. gada Pasaules tūres finālu, prestižās pludmales volejbola sacensības rīkojot jau otro gadu pēc kārtas, informē Starptautiskā Volejbola federācija (FIVB). Līdz ar to Vācija kļūs par pirmo valsti, kas FIVB Pasaules tūres finālsacensības rīko otro reizi. Turnīrs Hamburgā nākamgad risināsies no 14. līdz 19. augustam. \"World Tour Finals\" nākamgad notiks ceturto reizi. Pirmā šo prestižo pludmales volejbola turnīru uzņēma ASV pilsēta Fortlauerdeila, 2016. gadā tas notika Toronto, bet šogad – Hamburgā, kur uzvarēja amerikāņi Filips Dalhausers/Nikolass Lusena. Finālam kvalificējas 12 labākie katra dzimuma pludmales volejbola pāri rēķinot viņu rezultātus trijos piecu zvaigžņu \"Major Series\" turnīros.", "link": "https://www.delfi.lv/sports/news/other_kinds/voleyball/pludmales-volejbola-pasaules-tures-finals-atkal-pieskirts-hamburgai.d?id=49570853"},
{"title": "Svarcēlājs Plēsnieks izcīna piekto vietu Eiropas čempionātā", "category": "Sports", "body": "Latvijas jaunais svarcēlājs  Artūrs Plēsnieks  sestdien Turcijā izcīnīja piekto vietu Eiropas čempionātā svara kategorijā līdz 105 kilogramiem. 20 gadus vecais sportists raušanā sasniedza rezultātu 170 kilogrami, grūšanā – 211 kilogrami un summā ar 381 kilogrami guva piekto vietu. Šajās svara kategorijā triumfēja Krievijas svarcēlāji, par uzvarētāju kļuva Dāvids Bedžanjans ar rezultātu 405 kilogrami (185+220), bet otrais palika Maksims Šeiko 401 ar rezultātu kilogrami (185+216).  Plēsnieks startēs Londonas olimpiskajās spēlēs, jo pirms tam jau par  karjeras beigšanu paziņoja Latvijas titulētākais svarcēlājs Viktors Ščerbatiks . Šobrīd Latvijai ir viena starta vieta olimpiskajās spēlēs svarcelšanā un to izmantos Plēsnieks.", "link": "https://www.delfi.lv/sports/news/other_kinds/other/svarcelajs-plesnieks-izcina-piekto-vietu-eiropas-cempionata.d?id=42282750"},
{"title": "Francūzis Tamgo labo pasaules rekordu trīssoļlēkšanā telpās", "category": "Sports", "body": "Francijas sportists Tedijs Tamgo svētdien Parīzē Eiropas vieglatlētikas čempionātā telpās laboja pasaules rekordu trīssoļlēkšanā. 21 gadu vecais sportists trīssoļlēkšanas sacensību finālā divreiz sasniedza rezultātu 17,92 metri. Francūzis otrajā mēģinājumā laboja pasaules rekordu, bet to atkārtoja ceturtajā mēģinājumā. Tamgo, kura treneris ir olimpiskais čempions tāllēkšanā Ivans Pedroso no Kubas, pēdējos gados labojis pasaules rekordus telpās trīssolī vairākas reizes. Pagājušajā gadā pasaules čempionātā telpās viņš uzvarēja ar rezultātu 17,90 metri, bet februārī Francijas čempionātā viņš uzvarēja ar rezultātu 17,91 metrs. 2008.gadā Tamgo kļuva par pasaules čempionu junioriem, taču tajā pašā gadā nespēja kvalificēties Pekinas olimpiskajām spēlēm. Teicami sacensībā startēja arī divi pārējie medaļnieki. Rumānis Marians Opreja jau pirmajā mēģinājumā sasniedza rezultātu 17,62 metri, taču ar to nepietika sudraba medaļai, jo otrais ar jaunu Itālijas rekordu – 17,73 metri – bija Fabrīcio Donato.", "link": "https://www.delfi.lv/sports/news/other_kinds/atlethics/francuzis-tamgo-labo-pasaules-rekordu-trissolleksana-telpas.d?id=37215205"},
{"title": "Bekhems paliek ārpus Lielbritānijas olimpiskā futbola izlases sastāva", "category": "Sports", "body": "Slavenais Anglijas futbolists Deivids Bekhems palicis ārpus Lielbritānijas izlases sastāva, kas piedalīsies Londonas Olimpisko spēļu futbola turnīrā. Kā zināms, olimpiskajās spēlēs futbolā piedalās futbolisti vecumā līdz 23 gadiem, bet trīs spēlētāji var būt vecāki. Bekhems bija iekļuvis paplašinātajā Lielbritānijas izlases kandidātu sarakstā, bet sastāvā neiekļuva. \"Esmu ļoti vīlies, bet Lielbritānijas komandai nebūs lielāka atbalstītāja par mani,\" Anglijas medijos citēts futbolists. \"Man būtu liels gods spēlēt izlasē.\" Trīs vecāko spēlētāju vietas aizpildījuši pussargs Raiens Gigss, uzbrucējs Kreigs Belamijs un aizsargs Maiks Ričards. Lielbritānijas izlases galvenais treneris Stjuarts Pīrss bija devies uz ASV, lai apskatītu, kā laukumā izskatās Bekhems, taču viņa sniegums speciālistu nepārliecināja. Pēdējo reizi Bekhems valstsvienības rindās spēlēja 2006.gada Pasaules kausa finālturnīrā, kurā Anglija aizcīnījās līdz ceturtdaļfinālam.", "link": "https://www.delfi.lv/sports/news/vasaras-olimpiskas-speles/zinas/bekhems-paliek-arpus-lielbritanijas-olimpiska-futbola-izlases-sastava.d?id=42471038"},
{"title": "Leitis 400 metru skrējienā atkārto Latvijas rekordu un izpilda Londonas olimpiādes normatīvu", "category": "Sports", "body": "Latvijas skrējējs Jānis Leitis ceturtdien Helsinkos Eiropas vieglatlētikas čempionāta pusfinālā 400 metru skrējienā atkārtoja Latvijas rekordu un izpildīja Londonas Olimpisko spēļu normatīvu. Savā pusfināla skrējienā Leitis finišēja ar rezultātu 45,88 sekundes un ierindojās trešajā vietā. Finālā iekļuva katra pusfināla skrējiena divi ātrākie skrējēji un vēl divu ātrāko rezultātu uzrādītāji, bet Leitis finālu nesasniedza.  Viņam pusfinālā bija vienāds rezultāts ar Polijas skrējēju Marcinu Marcinšinu, kurš savā pusfināla skrējienā palika ceturtajā vietā. Polis par pēdējo finālistu kļuva tāpēc, ka viņam bija labāks rezultāts, skatoties tūkstošdaļas.  Līdz ar to Leitis varēs koncentrēties sacensībām tāllēkšanā. Latvijas rekords 400 metru skrējienā jau 21 gadu pieder Vjačeslavam Kočerjaginam, bet tagad viņš to dalīs ar Leiti. Latvijas sportists šajā skrējienā izpildīja olimpisko B normatīvu, kas ir 45,90 sekundes. Atgādinām, ka trešdien Leitis priekšskrējienā  400 metros finišēja pēc 45,92 sekundēm , par 0,54 sekundēm labojot savu personisko rekordu.", "link": "https://www.delfi.lv/sports/news/vasaras-olimpiskas-speles/zinas/leitis-400-metru-skrejiena-atkarto-latvijas-rekordu-un-izpilda-londonas-olimpiades-normativu.d?id=42471222"},
{"title": "Sidnijs Krosbijs: mēs labi nospēlējām vairākumā", "category": "Sports", "body": "Kanādas izlases jaunā zvaigzne Sidnijs Krosbijs pēc skandalozās spēles ar Latvijas valstsvienību žurnālistiem atzina, ka kaislīgo Latvijas fanu rīcību var saprast. Krosbijs atzīmēja, ka Kanādas komanda tādēļ nav centusies gūt pēc iespējas vairāk vārtu, vienkārši labi sekmējusies spēle vairākumā un tādēļ arī tāds rezultāts. Viņš arī atzina, ka īpaši neseko personīgajai rezultativitātes statistikai (rezultatīvajā mačā pret Latviju Krosbijs guva vienus vārtus un izdarīja rezultatīvu piespēli). \"Ir jauki, ja tu esi rezultatīvākais spēlētājs, bet tas nav galvenais. Galvenais, lai uzvar komanda,\" sacīja uzbrucējs. Runājot par daudzajiem noraidījumiem un deviņiem vairākumā gūtajiem vārtiem, Krosbijs uzsvēra, ka kanādieši ar savu ātro slidojumu un spēli kopumā veiksmīgi izprovocējuši pretinieku uz pārkāpumiem. Bet ar šādu rezultātu viņam vēl nebija gadījies uzvarēt. Krosbijs uzsvēra, ka nākamās spēles nebūs vieglas, bet vaicāts, vai ir redzējis, kādu Krievijas izlases maču, atbildēja noliedzoši. \"Čempionātā ir daudz labu komandu, bet es nevienu īpaši negribētu izcelt,\" teica spēlētājs.  Atgriežoties pie jautājuma par Latvijas fanu rīcību, Krosbijs teica, ka var saprast līdzjutējus tādā brīdī, kad emocijas ņem virsroku.  \"Domāju, ka tas atstāja vienādu iespaidu uz abām komandām, abām taču nācās gaidīt, bija pārtraukumi,\" norādīja Krosbijs.", "link": "https://www.delfi.lv/sports/news/hokejs/sidnijs-krosbijs-mes-labi-nospelejam-vairakuma.d?id=14420025"},
{"title": "Sākušās sarunas par līguma pagarināšanu ar Pjotru Vorobjovu", "category": "Sports", "body": "Starp Latvijas Hokeja federācijas (LHF) prezidentu Kirovu Lipmanu un Latvijas valstsvienības galveno treneri Pjotru Vorobjovu esot sākušās pārrunas par kontrakta pagarināšanu, piektdien vēsta laikraksts \"Neatkarīgā\". Pagaidām Vorobjovs ar lēmuma par līguma pagarināšanu pieņemšanu nesteidzoties, taču neizslēdzot, ka sadarbība varētu tikt pagarināta, norāda \"Neatkarīgā\".", "link": "https://www.delfi.lv/sports/news/hokejs/sakusas-sarunas-par-liguma-pagarinasanu-ar-pjotru-vorobjovu.d?id=14418726"},
{"title": "Ņemot vērā iepriekšējos pasaules čempionātus, Latvijai Londonas Olimpiādē būtu jāizcīna viena medaļa", "category": "Sports", "body": "Skatoties pēc visu olimpisko sporta veidu pēdējiem pasaules čempionātiem, Latvijai pēc mēneša gaidāmajās Londonas olimpiskajās spēlēs būtu jāizcīna viena medaļa, liecina foruma \"totallympics.com\" apkopotais simulācijas eksperiments. Savos pēdējos pasaules čempionātos pie medaļas tikusi vienīgi tāllēcēja Ineta Radeviča, kura pērn tika pie bronzas. Ja šādi medaļas tiktu izcīnītas arī Londonas Olimpiādē, Latvija medaļu vērtējuma ieskaitē paliktu dalītā 73.vietā. Daudz sekmīgāk pēdējos gados startējuši Lietuvas sportisti, kuri pasaules čempionātos tikuši pie viena zelta, viena sudraba un divām bronzām, kas kopējā ieskaitē dotu 38.vietu. Savukārt Igaunijas sportisti tikuši pie viena sudraba, kas dotu dalītu 57.vietu. Šādā vērtējumā uzvarētu Ķīna, kura būtu labākā gan zelta medaļu skaita ziņā, gan kopējā medaļu skaitā. Pēdējos pasaules čempionātos šīs valsts sportisti tikuši pie 44 zeltiem, 31 sudraba un 28 bronzas godalgām. Otro vietu ar 37 zeltiem, 19 sudrabiem un 26 bronzām šādā ieskaitē ieņem ASV, bet tai ar 31 zeltu, 23 sudrabiem un 27 bronzas godalgām seko Krievija. Londonas olimpiskās spēles sāksies 27.jūlijā.", "link": "https://www.delfi.lv/sports/news/vasaras-olimpiskas-speles/zinas/nemot-vera-ieprieksejos-pasaules-cempionatus-latvijai-londonas-olimpiade-butu-jaizcina-viena-medala.d?id=42471180"},
{"title": "Aleksandram Haritonovam čempionāts beidzies", "category": "Sports", "body": "Krievijas izlases uzbrucējam Aleksandram Haritonovam, kurš vakardienas spēlē ar Ukrainas valstsvienību pēc sadursmes ar pretinieku hokejistu Oleksandru Bobkinu guva savainojumu un bija spiests atstāt laukumu, ārsti konstatējuši ceļgala krustenisko saišu plīsumu.", "link": "https://www.delfi.lv/sports/news/hokejs/aleksandram-haritonovam-cempionats-beidzies.d?id=14420083"},
{"title": "Lipmans: Latvijas fanu uzvedība grauj viņu līdz šim labo tēlu", "category": "Sports", "body": "Latvijas Hokeja federācijas (LHF) prezidents Kirovs Lipmans uzskata, ka fanu trakošana pasaules čempionāta hokejā spēles Latvija-Kanāda laikā iedragājusi viņu labo slavu pasaules acīs. Halles \"Arēna Rīga\" direktors Edgars Buncis domā, ka pārmetumi jāizsaka arī pasaules čempionāta hokejā organizācijas komitejai un AS \"Falck apsargs\". \"Negribas domāt, ka visi Latvijas fani ir tādi,\" sacīja Lipmans. \"Mani satrauc, ka pat no VIP ložām svieda traukus - kāda tad \"VIPiem\" ir kultūra?\" Buncis stāstīja, ka bijušas aizdomas par stikla šķīvju sviešanu no VIP ložām, taču pagaidām policija un AS \"Falck apsargs\", kas rūpējas par drošību hallē, nav pieprasījusi aizliegt lietot stikla traukus VIP ložās. Lipmans uzskata, ka Latvijas hokeja faniem hallē \"Arēna Rīga\" vajadzēja nevis ārdīties, bet gan uzņemties atbildību un nomierināt satrakotos cilvēkus. \"Gan čempionāta organizācijas komitejas un \"Falck\" darbība nebija ideāla. Organizatoriem nebija plāna, kā rīkoties šādā situācijā, bet apsargiem vajadzēja īsākā laikā neitralizēt nekārtību cēlājus,\" teica Buncis. Viņš stāstīja, ka, iespējams, no mestajiem priekšmetiem ievainoti divi \"Falck\" apsargi. LHF prezidents informēja, ka par iespējamajām soda sankcijām Latvijai būs zināms rīt pēc čempionāta direktorāta - visu hokeja komandu pārstāvju, čempionāta rīkotāju un Starptautiskās Hokeja federācijas (SHF) pārstāvju - apspriedes, taču, iespējams, par sodiem būs zināms jau šodien. Situāciju hokeja spēles laikā šodien Lipmans tikšanās reizē apspriedīs ar SHF prezidentu Renē Fāzelu. Jau ziņots, ka vakar divas reizes fanu uzvedības dēļ hokeja spēle Latvija-Kanāda pārtraukta. Pirmās trešdaļas pēdējās divas minūtes tiesneši izlēma nospēlēt otrajā periodā, jo skatītāji laukumā svieda dažādus priekšmetus, no kuriem daļa mērķēti arbitram Rikam Lokeram. Spēles laukumā izmests šķīvis, kas uz ledus saplīsa. Valsts policijas Preses un sabiedrisko attiecību biroja priekšniece Ieva Zvīdre sacīja, ka trauku laukumā varēja izmest tikai kāds no VIP ložās sēdošajiem līdzjutējiem. Skatītāji laukumā izmeta arī kurpi, pudeli, monētas, šķiltavas un citus priekšmetus. Pēdējās trešdaļas piektajā minūtē, kad rezultāts bija 8:0 Kanādas labā, cilvēki atsāka uz ledus mest dažādus priekšmetus, bet abu valstsvienību hokejisti arēnu pameta un devās uz ģērbtuvēm. Neplānotā pārtraukuma laikā ar aicinājumu pie skatītājiem vērsās Latvijas izlases uzbrucējs Jānis Sprukts, kurš lūdza fanus ļaut hokejistiem pabeigt spēli. \"Es saprotu, ka tiesnesis ir pieļāvis kļūdas, bet nemetīsim priekšmetus laukumā un ļausim pabeigt spēli,\" aicināja hokejists. Zvīdre šorīt intervijā Latvijas Neatkarīgās televīzijas raidījumam \"900 sekundes\" atzina, ka par dažādu priekšmetu mešanu uz laukuma vakar hallē \"Arēna Rīga\" aizturēti trīs cilvēki. 1966.gadā dzimis vīrietis uz ledus uzmetis vienu no saviem apaviem, bet divi līdzjutēji - latvietis un soms - aizturēti par monētu mešanu uz ledus, informēja Zvīdre.", "link": "https://www.delfi.lv/sports/news/hokejs/lipmans-latvijas-fanu-uzvediba-grauj-vinu-lidz-sim-labo-telu.d?id=14421515"},
{"title": "Samoilovs/Šmēdiņš EČ grupu turnīrā tiksies ar Šveices, Vācijas un Turcijas duetiem", "category": "Sports", "body": "Pasaules un Latvijas vadošais pludmales volejbola duets Aleksandrs Samoilovs/ Jānis Šmēdiņš  augustā Jūrmalā gaidāmajā Eiropas čempionātā apakšgrupu turnīrā tiksies ar Šveices, Vācijas un Turcijas duetiem. Otrdien Melngalvju namā, Rīgā, norisinājās turnīra apakšgrupu izloze, kurā  pa 32 duetiem vīru un dāmu konkurencē tika salozēti pa astoņām grupām. Samoilovs/Šmēdiņš, kuri ir 2015. gada Eiropas čempioni, turnīrā būs izlikti ar ceturto numuru un sacensības sāks D apakšgrupā, kurā tiksies ar šveiciešiem Niko Bīleru un Marko Kratigeru, vāciešiem Markusu Bekermanu un Larsu Flīgenu, kā arī turkiem Muratu Giginoglu/Hasanu Mermeru. Tikmēr A apakšgrupā tika ielozēti  Mārtiņš Pļaviņš  un Haralds Regža, kuri spēlēs pret poļiem Bartošu Losjaku un Pjotru Kantoru, itāļiem Aleksu Ranjēri un Adrianu Karambulu, kā arī ukraiņiem Mikolu Babiču un Jaroslavu Gordejevu. Savukārt G apakšgrupā spēlēs Rihards Finsters un Edgars Točs, kuru pretinieki būs 2013. gada Eiropas čempioni Pavlo Errera un Adrians Gavira, norvēģi Annešs Berncens Mols un Sannlijs Sērums, kā arī austrieši Martins Ermakora un Morics Bernds Pristaucs-Telsnigs. Visbeidzot F apakšgrupā spēlēs Toms Šmēdiņš un Aleksandrs Solovejs, kuru pretinieki būs 2016. gada olimpisko spēļu bronzas medaļnieki un 2013. gada pasaules čempioni Aleksandrs Broivers un Roberts Mēuvsens, beļģi Drīss Kokelkorens un Toms van Valle, kā arī austrieši Robins Zeidls un Tobiass Vinters. Vīru turnīrā pa četriem duetiem būs ne tikai Latvijai, bet arī Austrijai, Vācijai un Polijai, kamēr pa diviem duetiem pārstāvēs Itāliju, Krieviju un Norvēģiju, kopumā startējot 17 valstu pārstāvjiem. Savukārt dāmu turnīrā no četriem Latvijas duetiem visaugstāk būs izlikta Tīna Graudiņa un Anastasija Kravčenoka, kurām kā mājiniecēm bija iespēja tikt izliktām pirmajā grozā. Viņām tika piešķirts astotais numurs, kas turnīrā H apakšgrupā ļaus spēlēt pret Vācijas, Polijas un Austrijas duetiem. Graudiņa un Kravčenoka pērnm kļuva par U-22 Eiropas čempionēm, šosezon šo titulu gan nespējot aizstāvēt. D apakšgrupā spēlēs Marta Ozoliņa un Alise Lece, tiekoties ar Šveices, Austrijas un Lietuvas volejbolistēm, E apakšgrupā Agnese Caica un Ilze Liepiņlauska mērosies spēkiem ar Čehijas, Krievijas un Norvēģijas duetiem, bet F apakšgrupā Ance Olte/ Inese Jursone  mērosies spēkiem ar konkurentēm no Vācijas, Ukrainas un Krievijas. Latvijai, Vācijai un Krievijai būs pa četriem dāmu duetiem. Eiropas čempionāts  no 16. līdz 20. augustam notiks Jūrmalā. Sacensībās startēs arī pērnā gada olimpiskie vicečempioni Paolo Nikolai un Daniele Lupo no Itālijas, kuri pērn arī kļuva par Eiropas čempioniem, atkārtojot 2014. gada panākumu. Jūrmalā startēs arī 2016. gada Riodežaneiro olimpisko spēļu bronzas medaļnieki Aleksandrs Broivers un Roberts Mēuvsens no Nīderlandes. Savukārt sieviešu konkurencē pieteikušās arī Jūlija Zude un Šantale Laburēra no Vācijas, kuras aizpagājušajā nedēļā uzvarēja Porečas \"Major\" turnīrā, kā arī cits Vācijas pāris Laura Ludviga un Kira Valkenhorsta, kuras pērn triumfēja Riodežaneiro olimpiskajās spēlēs. Zīmīgi, ka Ludviga Jūrmalā var izcīnīt jau sevu desmito Eiropas čempionātu medaļu, kas būtu jauns rekords. Ludviga un Valkenhorsta ir uzvarējušas iepriekšējos divos Eiropas čempionātos, bet Ludviga ir četrkārtēja Eiropas čempione. Zīmīgi, ka Jūrmalā dāmu konkurencē startēs septiņas iepriekšējo gadu Eiropas čempiones. Bez Ludvigas un Valkenhorstas arī Madeleina Mapelina no Nīderlandes (2014.), Marta Menegati no Itālijas (2011.), Stefānija Šveigere no Austrijas (2013.), Aleksandra Moisejeva no Krievijas (2006.) un mājiniece Inese Jursone (2009.), kura savulaik pie titula tika kopā ar Ingunu Minusu. Starp dalībniecēm būs arī citi spēcīgākie dāmu dueti. Pērn, kad Jūrmalā norisinājās Eiropas čempionāta \"Masters\" posms, Vācijas pludmales volejbolistes aizņēma visu goda pjedestālu, uzvaru svinot Zudei un Laburērai. Pamatsacensībās kā vīru, tā dāmu konkurencē, pa 32 duetiem būs sadalīti astoņās grupās. Katras grupas labākais duets uzreiz iekļūs izslēgšanas spēļu otrajā kārtā, kamēr otro un trešo vietu ieguvēji piedalīsies izslēgšanas spēļu pirmajā kārtā, kamēr grupu vājākajām komandām turnīrs būs noslēdzies. Dalībnieki cīnīsies par 100 000 eiro lielu naudas balvu fondu. Sacensību galvenajā laukumā būs 2800 skatītāju vietas. Biļetes uz sacensībām var iegādāties vietnē \"bezrindas.lv\". Pirmās spēles trešdien un ceturtdien skatītāji varēs apmeklēt bez maksas, piektdien biļetes maksās 10 eiro, sestdien 15 eiro, bet svētdien galvenās cīņas par tituliem būs iespējams apmeklēt par 20 eiro.", "link": "https://www.delfi.lv/sports/news/other_kinds/voleyball/samoilovssmedins-ec-grupu-turnira-tiksies-ar-sveices-vacijas-un-turcijas-duetiem.d?id=49058243"},
{"title": "Latvijas volejbola izlase pēc 11 gadiem atkal spēlēs CEV Eiropas līgā", "category": "Sports", "body": "Latvijas vīriešu volejbola izlase pirmo reizi kopš 2007.gada piedalīsies Eiropas Volejbola konfederācijas (CEV) Eiropas līgas turnīrā. Otrdien kļuva zināms, ka Latvija vasaras ievadā sacentīsies Eiropas sudraba līgā, kas būs pēc spēka otrā labākā. Komandai A grupā pretī stāsies Maķedonija, Austrija un Kosova. Tikmēr sudraba līgas B grupā ielozētas Baltkrievija, Horvātija, Ungārija un Albānija. Iepriekš bija izskanējusi informācija, ka Latvija varētu piedalīties Eiropas līgas turnīrā, tomēr otrdien, kad kopā sanāca visas 26 CEV dalībvalstis, tas tika apstiprināts oficiāli. Turnīram nākamajā sezonā būs jauns formāts, jo tas tiks iedalīts zelta un sudraba līgās. Spēcīgākajā - zelta - līgā vadošās 12 izlases būs sadalītas trīs apakšgrupās, kamēr sudraba līgā būs astoņas valstsvienības divās grupās. Sudraba divīzijā apakšgrupu turnīrs sāksies nākamā gada 20.maijā. Katrā grupā tiks aizvadīti divi apļi, bet pēc tam 15.-16.jūnijā notiks finālčetrinieka sacensības. Tajās piedalīsies sacensību rīkotāja, abas grupas uzvarētājas un labākā otro vietu ieguvēja. Sudraba līgas uzvarētāji iegūs iespēju 2019.gadā startēt zelta līgā. Kamēr vājākā no spēcīgākās divīzijas būs spiesta pārcelties uz sudraba līgu. Sudraba līgas labākā komanda saņems 50 000 eiro prēmiju, kamēr kopējais balvu fonds sasniegs 156 000 eiro. Eiropas līga volejbolā ir ikgadējs turnīrs, kas līdzīgi kā Pasaules līga norisinās vasarā. Latvija līdz šim vienīgo reizi sacensībās piedalījusies 2007.gadā, kad ar augstiem panākumiem neizcēlās. Tikmēr zelta līgā nākamsezon sacentīsies Beļģija, Igaunija, Slovākija, Zviedrija, Slovēnija, Nīderlande, Turcija, Ukraina, Somija, Čehija, Portugāle un Spānija, Oktobrī par Latvijas izlases galveno treneri tika apstiprināts pazīstamais igaunis Avo Kēls, kurš nomainīja iepriekšējo desmitgadi postenī pavadījušo Raimondu Vildi.", "link": "https://www.delfi.lv/sports/news/other_kinds/voleyball/latvijas-volejbola-izlase-pec-11-gadiem-atkal-speles-cev-eiropas-liga.d?id=49541731"},
{"title": "Samoilovs un Šmēdiņš nepārvar pasaules čempionāta astotdaļfinālu", "category": "Sports", "body": "Latvijas vadošais pludmales volejbola duets  Aleksandrs Samoilovs  un  Jānis Šmēdiņš  piektdien izstājās no pasaules čempionāta, astotdaļfinālā spēlē atzīstot brazīliešu Evandru Gonsalvešu Oliveiru un Andrē Lojolu Šteinu pārākumu. Samoilovs un Šmēdiņš, kuri turnīrā bija izlikti ar otro numuru, ar 0-2 (22:24, 19:21) piekāpās brazīliešiem Evandru Gonsalvešu Oliveiru un Andrē Lojolu Šteinu, lai arī pirmā seta laikā Latvijas sportistiem bija arī sešu punktu pārsvars. Līdz ar to Samoilovs un Šmēdiņš turnīru noslēdza dalītā devītajā pozīcijā. Dueli Latvijas pludmales volejbolisti iesāka pārliecinoši, kas pie rezultāta 7:4 lika pretiniekiem pieprasīt pārtraukumu. Tomēr Samoilovs un Šmēdiņš neapstājās, seta otrajā pusē sasniedzot pat sešu punktu pārsvaru (13:7). Brīdī, kad likās, ka jau seta liktenis ir izšķirts, brazīlieši veica izrāvienu, ar labām servēm un darbībām blokā gūstot vairākus punktus pēc kārtas un pēkšņi jau iegūstot setbumbu pie 20:19. Pirmās divas setbumbas samazinot Latvijas sportisti atspēlēja, bet ar Šmēdiņa aizsardzību un Samoilova uzbrukumu jau paši Latvijas sportisti izvirzījās priekšā ar 22:21. Tomēr turpinājumā pretinieki veica vairākas labas serves un triumfēja pirmajā setā. Otrā seta ievadā Latvijas sportisti nokļuva iedzinējos 1:3, tomēr ātri tika panākts izlīdzinājums un duelis turpinājās punkts punktā. Latvijas sportisti arī nokļuva iedzinējos ar 7:9, bet tehniskais pārtraukums tika sagaidīts pie 10:11. Tuvojoties seta izskaņai, Samoilovs un Šmēdiņš atradās iedzinējos ar 14:16, kas lika viņiem pieprasīt pārtraukumu. Šoreiz Samoilovs un Šmēdiņš veica trīs punktu izrāvienu un pietuvojās līdz 18:18, tomēr sekmīgs noslēgums sportistiem neizdevās un tika piedzīvota neveiksme. Ceturtdaļfinālā Evandru un Andrē tiksies ar pašreizējiem pasaules un olimpiskajiem čempioniem Alisonu Čeruti un Brunu Šmitu no Brazīlijas, kuri izlikti ar piekto numuru, vai kanādiešiem Benu Sekstonu un Čeimu Šelku, kuriem ir 13. numurs. Kā ziņojām, dalītā  17. vietā šo čempionātu noslēdza pārējie divi Latvijas dueti Finsters/Točs un Pļaviņš/Regža.", "link": "https://www.delfi.lv/sports/news/other_kinds/voleyball/samoilovs-un-smedins-neparvar-pasaules-cempionata-astotdalfinalu.d?id=49109483"},
{"title": "Vācijas 'bīčistes' Ludviga/Valkenhorsta pirms Jūrmalas triumfē pasaules čempionātā", "category": "Sports", "body": "Vācijas pludmales volejbolistes Laura Ludviga un Kira Valkenhorsta sestdien Vīnē tika kronētas par pasaules čempionēm. Ludviga un Valkenhorsta finālmačā ar rezultātu 2-1 (19:21, 21:13, 15:9) pārspēja amerikānietes Eiprilu Rosu un Lorēnu Fendriku. Ludviga un Valkenhorsta pērn triumfēja Riodežaneiro olimpiskajās spēlēs, bet pasaules čempionātā viņas pirmo reizi tikušas pie zelta. Nākamais lielais turnīrs vācietēm paredzēts Eiropas čempionāts, kas no 16. līdz 20.augustam notiks Jūrmalā. Ludviga Jūrmalā var izcīnīt jau savu desmito Eiropas čempionātu medaļu, kas būtu jauns rekords. Ludviga un Valkenhorsta ir uzvarējušas iepriekšējos divos Eiropas čempionātos, bet Ludviga ir četrkārtēja Eiropas čempione. Tikmēr bronzas medaļas izcīnīja brazīlietes Larisa Franku un Talita Antuneša, kuras cīņā par trešo vietu ar rezultātu 2-1 (21:12, 16:21, 18:16) pārspēja Melisu Hjumandu-Paredesu un Sāru Pevenu no Kanādas. Savukārt vīru turnīrā pusfinālus sasnieguši trīs Eiropas dueti, kurus arī varēs redzēt Jūrmalas smiltīs. No Eiropas pusfinālos iekļuvuši nīderlandieši Mārtens van Gardrens un Kristiāns Varenhorsts, krievi Ņikita Ļamins un Vjačeslavs Krasiļņikovs, kā arī mājinieku favorīti Klemenss Doplers un Aleksandrs Horsts. Vissmagāk ceturtdaļfinālā uzvara nāca Dopleram un Horstam, kuri ilgā pirmajā setā ar 31:33 zaudēja poļiem Bartošam Losjakam un Pjotram Kantoram, taču uzvarēja nākamos divus setus, iekļūdami pusfinālā, kur tiksies ar Krievijas duetu. Tāpat pusfinālu sasnieguši brazīlieši Evandru Gonsalvešs Oliveiru un Andrē Lojolu Šteins, kuri izslēgšanas turnīra pirmajā kārtā pārspēja Mārtiņu Pļaviņu un Haraldu Regžu, bet astotdaļfinālā izslēdza Latvijas vadošo duetu Aleksandru Samoilovu un Jāni Šmēdiņu. Kā vēstīts, Samoilovs/Šmēdiņš cieta zaudējumu astotdaļfinālā, turnīru noslēdzot dalītā devītā vietā, bet Pļaviņš/Regža un Edgars Točs/Rihards Finsters nepārvarēja izslēgšanas turnīra pirmo kārtu, čempionātā ieņemot dalītu 17.vietu. Pasaules čempionāts pludmales volejbolā norisināsies līdz svētdienai, bet vēl pēc divām nedēļām Jūrmalā notiks Eiropas čempionāta fināls.", "link": "https://www.delfi.lv/sports/news/other_kinds/voleyball/vacijas-bicistes-ludvigavalkenhorsta-pirms-jurmalas-triumfe-pasaules-cempionata.d?id=49112605"},
{"title": "LVF no federācijas biedru rindām izslēdz opozicionāru grupu 'Es par volejbolu!'", "category": "Sports", "body": "Latvijas Volejbola federācija (LVF) no biedru rindām izslēgusi tās vadības lielāko opozicionāri biedrību \"Es par Volejbolu!\", vēsta LVF. Federācija, balstoties uz LVF statūtu 4.6.3. punktu, biedrību \"Es par volejbolu!\" par būtiska kaitējuma nodarīšanu federācijai izslēgusi no biedru rindām. \"Šāds lēmums lielā mērā saistīts ar 17.augusta pasākuma novērtējumu. Pasākums tika organizēts laikā, kad visa Latvijas volejbola saime, ieskaitot organizatorus, atbalstītājus un līdzjutējus, Eiropas čempionāta laikā Jūrmalā bija nodarbināta ar to, lai pēc iespējas labāk tiktu aizvadītas šīs sacensības, kuras tika rīkotas ar Latvijas valdības un Jūrmalas pilsētas atbalstu un kas pludmales volejbolā šogad ir galvenās gan Latvijā, gan Eiropā. Biedrības rīkotais pasākums degradēja Latvijas volejbola sabiedrību starptautiskā mērogā. Turklāt šajā viesnīcā dzīvoja arī daudzi uz Eiropas čempionātu atbraukušie ārvalstu pārstāvji, kuri par kopsapulci bija neizpratnē. Negācijas izskanēja arī no volejbola atbalstītājiem un sponsoriem. Tāpēc valdes sēdē tika lemts par biedrības \"Es par Volejbolu!\" izslēgšanu no LVF biedru rindām, un valde nobalsoja par biedrības izslēgšanu,\" LVF citē federācijas prezidenta Ata Sausnīša teikto. \"Es par Volejbolu!\" neizprot LVF motivāciju izslēgt biedrību no federācijas biedru rindām, sarunā ar aģentūru LETA atklāja biedrības valdes priekšsēdētājs Kaspars Timermanis. \"Paziņojumu presei esam lasījuši, pagaidām neko daudz nokomentēt nevaram. Trešdien bijām valdes sēdē iesnieguši pavisam citu jautājumu. Esam par neesošo un \"mirušo\" biedru izslēgšanu no LVF, taču galu galā tie bijām mēs, kuri tika izslēgti,\" teica Timermanis. Kā vēstīts, biedrība \"Es par volejbolu!\" augustā Jūrmalā, netālu no Eiropas čempionāta volejbolā norises vietas, centās sasaukt LVF biedru kopsapulci. Neizdodoties savākt kvorumu, kopsapulces vietā notika sapulce, kurā nevarēja pieņemt valdei saistošus lēmumus. Uz augustā rīkoto LVF sapulci bija ieradušies 32 biedri, bet, lai būtu kvorums un notiktu kopsapulce, bija nepieciešami 37 biedri. \"Uzrakstījām iesniegumu par kopsapulces rīkošanu. Acīmredzot, tā ir federācijas pretdarbība 32 biedru vēlmēm. Detalizēti nav skaidra LVF motivācija, sperot šādu soli,\" skaidroja Timermanis. Biedrība \"Es par volejbolu!\" tika izveidota 2017. gada sākumā, ar mērķi veicināt volejbola attīstību Latvijā un apvienot volejbola sabiedrības pārstāvjus. Šā gada maijā biedrība iesniedza tiesā prasību, ar ko tiek apstrīdēta LVF prezidenta Ata Sausnīša pārvēlēšana amatā, kuru viņš pārliecinoši saglabāja februārī notikušajā LVF kongresā.", "link": "https://www.delfi.lv/sports/news/other_kinds/voleyball/lvf-no-federacijas-biedru-rindam-izsledz-opozicionaru-grupu-es-par-volejbolu.d?id=49221659"},
{"title": "2010. gada labākais treneris – Dainis Dukurs", "category": "Sports", "body": "Pirmā vakara nominācija Latvijas Gada balvas sportā pasniegšanas ceremonijā bija „Gada labākais treneris”, un metālmākslinieka Arvīda Endziņa veidoto balvu – piramīdu saņēma olimpiskā vicečempiona Martina Dukura treneris un tēvs Dainis Dukurs. „Šis ir kaut kas līdzīgs Martina ceturtajam braucienam Olimpiskajās spēlēs,” saņemot balvu, teica Dainis Dukurs. „Esmu pateicīgs par mana darba novērtējumu, bet tas nav tikai mans darbs vien, mēs esam 12 cilvēku komanda. Paldies viņiem, paldies arī tiem, kuri mūs atbalstīja vēl tad, kad mūs neaicināja uz šādām skatuvēm. Paldies Siguldai un līdzjutējiem, kuri naktī skatījās un turēja īkšķus.”. Uz labākā trenera balvu pretendēja arī Oļegs Baskins (džudo), Ivo Lakučs (BMX riteņbraukšana), Jānis Liepa (kamaniņu sports) un Sandis Prūsis (bobslejs). 2010. gada „Paraugs sportā” – vingrotājs un treneris Igors Vihrovs, neatkarīgās Latvijas pirmais olimpiskais čempions. Latvijas gada uzlecošās zvaigznes titulu ieguva Poznaņas „Lech” futbolists Artjoms Rudņevs. Pretendentu pulkā bija basketbolists Dāvis Bertāns, hokejists Artūrs Kulda, džudists Vladimirs Osnačs un svarcēlājs Artūrs Plēsnieks. Nominācijā „Labākā Latvijas ekipāža vai komanda” par labākajiem 2010. gadā atzina kamaniņu ekipāžu brāļus Andris un Juri Šics; nominācijā izvirzīti bija arī Deniss Čerkovskis un Jeļena Rubļevska (modernā pieccīņa), Jāņa Miņina bobsleja četrinieka komanda, Mārtiņš Pļaviņš/Jānis Šmēdiņš (pludmales volejbols) un Lauris Šīre/Dairis Adamaitis (akadēmiskā airēšana). Latvijas Paralimpiskās komitejas speciālbalvu saņēma loka šāvējs Gints Jonasts; izvirzīti balvai bija arī riteņbraucējs Mārtiņš Drusts un Latvijas stājhokeja izlase. Gada labākā tehnisko sporta veidu balvu ieguva spīdvejists Maksims Bogdanovs, viņam konkurentos šogad bija velotriālists Arvis Dermaks, ūdens motosportists Pēteris Pelnēns, kā arī motokrosa ekipāžas Joriss Hendrikss/Kaspars Liepiņš un Māris Rupeiks/Kaspars Stupelis. Nominācijā \"Gada sporta skolotājs\" par labāko atzina Māri Priedīti (Valmieras Valsts ģimnāzija). Balvai bija izvirzīti arī Līga Banka(Jāņmuižas Profesionālā vidusskola) un Iveta Daude (Rīgas Valsts vācu ģimnāzija). 2010. gada Starptautiskās Olimpiskās komitejas (SOK) balvu jaunatnes sportam Latvijas Olimpiskās komitejas prezidents Aldonis Vrubļevskis pasniedza ilggadējā Latvijas jaunatnes sporta atbalstītāju, „Latvijas Mobilā Telefona”, prezidentam Jurim Bindem. LTV7 speciālbalvu par atsaucību, atraktivitāti un atsaucību saņēma brāļi Martins un Tomass Dukuri. Kopumā \"Sapņu fabrikā\" tika pasniegtas 13 balvas.", "link": "https://www.delfi.lv/sports/news/gada-balva-sporta/jaunumi/2010-gada-labakais-treneris-dainis-dukurs.d?id=35914817"},
{"title": "Etiopietim Margam atņem 5000 metru distancē izcīnīto PČ bronzas medaļu", "category": "Sports", "body": "No svētdien pasaules čempionāta vieglatlētikā izcīnītās 5000 metru skrējiena bronzas godalgas nācies šķirties etiopietim Imanam Margam, kurš pēc finiša saņēmis diskvalifikāciju. Marga finišā piekāpās tikai Lielbritānijas pārstāvim Mo Faraham, kurš iepriekš izcīnīja otro vietu 10 000 metru skrējienā, un 2007.gada pasaules čempionam 5000 metru skrējienā amerikānim Bernardam Lagatam. Marga finišā uzvarētājam zaudēja 0,42 sekundes, tomēr vēlāk tiesneši sportistu diskvalificēja, jo vienā no distances posmiem viņš izkāpis ārpus skrejceļa. Līdz ar to bronzas medaļu izcīnīja cits Etiopijas skrējējs Dehans Gebremeskels, kurš sākotnēji finišēja ceturtajā vietā. Jau vēstīts, ka Marga tika pie bronzas godalgas pasaules čempionāta 10 000 metru skrējienā.", "link": "https://www.delfi.lv/sports/news/other_kinds/atlethics/etiopietim-margam-atnem-5000-metru-distance-izcinito-pc-bronzas-medalu.d?id=40464551"},
{"title": "Vācija gatavojas Pasaules čempionātam", "category": "Sports", "body": "Vācija pēdējos mēnešus ir intensīvi gatavojusies 2006.gada Pasaules futbola čempionātam un, pēc aculiecinieku stāstītā, visu valsti pārņēmis futbola drudzis.", "link": "https://www.delfi.lv/sports/news/futbols/vacija-gatavojas-pasaules-cempionatam.d?id=14664557"},
{"title": "Vācijas valstsvienībai pirmajā spēlē nepalīdzēs Balaks", "category": "Sports", "body": "Vācijas izlases galvenais treneris Jurgens Klinsmanis ceturtdien preses konferencē paziņoja, ka valstsvienības kapteinis Mihaels Balaks traumas dēļ izlaidīs pasaules čempionāta atklāšanas spēli pret Kostariku. Mihaels Balaks traumu guva 2. jūnija pārbaudes spēlē pret Kolumbiju. Treneris uzskata, ka Balaks atgriezīsies ierindā pirms apakšgrupas otrās spēles pret Poliju (14. jūnijs). Balaks Vācijas izlases sastāvā ir aizvadījis 65 spēles, kurās guvis 31 vārtus.", "link": "https://www.delfi.lv/sports/news/futbols/vacijas-valstsvienibai-pirmaja-spele-nepalidzes-balaks.d?id=14666257"},
{"title": "Radeviča pēc nākamās sezonas beigs sportistes karjeru", "category": "Sports", "body": "Latvijas tāllēcēja Ineta Radeviča, kura augustā atnesa Latvijai pirmo medaļu pasaules vieglatlētikas čempionātu vēsturē, pēc nākamās sezonas beigs profesionālās sportistes karjeru. To sportiste atzinusi pirmdien laikrakstā \"Diena\" publicētajā intervijā. Nākamgad Radeviča startēs Londonas olimpiskajās spēlēs, bet pēc tam liks punktu sportistes karjerai. \"Tā esmu izlēmusi. Fiziski vairs nejūtos tik labi. Treniņnometnē pēc lielākām slodzēm atjaunošanās process ieilgst, un nākamajā rītā vairs neesmu svaiga kā gurķītis. Bet Londonas olimpiskajām spēlēm es konkrētu mērķi neizvirzīšu, lai sevi psiholoģiski papildus nenoslogotu.\" Pagājušā gada Barselonā Radeviča triumfēja Eiropas čempionātā, tāpēc šogad sportiste bija ieplānojusi mierīgāku gadu. \"Pēc Barselonas jutos tik ļoti iztukšota, ka negribējās pat domāt par tāllēkšanu. Tāpēc ziemā arī startēju trīssoļlēkšanā, nevis savā pamatdisciplīnā. Ir arī zināms, ka trīs gadus pēc kārtas ir grūti izturēt maksimālā režīmā tādā disciplīnā kā tāllēkšana. Tā darbojoties ir liels risks iedzīvoties savainojumos. Negribēju riskēt ar savu veselību. Viss sanāca ļoti labi. Bija atslodzes sezona, un ar pacietīgu darbu un veiksmes palīdzību ieguvu vēl pasaules čempionāta medaļu.\" Atgādinām, ka augustā Radeviča pasaules čempionātā tāllēkšanas sacensību finālā savā pēdējā mēģinājumā sasniedza rezultātu 6,76 metri, tādējādi izcīnot bronzas godalgu. Tā ir pirmā un pagaidām vienīgā medaļa Latvijai pasaules vieglatlētikas čempionātu vēsturē.", "link": "https://www.delfi.lv/sports/news/other_kinds/atlethics/radevica-pec-nakamas-sezonas-beigs-sportistes-karjeru.d?id=40573449"},
{"title": "Svarcēlājs Plēsnieks – Eiropas junioru čempions", "category": "Sports", "body": "Latvijas svarcēlājs Artūrs Plēsnieks sestdien Bukarestē kļuva par 2011.gada Eiropas junioru čempionu, pārliecinoši apsteidzot konkurentus svara kategorijā līdz 105 kilogramiem. Divu disciplīnu summā Plēsnieka rezultāts bija 372 kilogrami. Raušanā viņš pacēla 165 kilogramus, bet grūšanā – 207 kilogramus. Abās šajās disciplīnās Plēsniekam bija labākie rezultāti. Summā Plēsnieks par 14 kilogramiem apsteidza ukraini Oleksandru Tkačenko, bet par 24 kilogramiem poli Pāvelu Jurecki.", "link": "https://www.delfi.lv/sports/news/other_kinds/other/svarcelajs-plesnieks-eiropas-junioru-cempions.d?id=40669199"},
{"title": "Andruškēvičs cer, ka svarcēlājs Plēsnieks PČ kvalificēsies Londonas Olimpiādei", "category": "Sports", "body": "Latvijas svarcēlāju izlases galvenais treneris Eduards Andruškēvičs vēlētos, lai jaunais talants Artūrs Plēsnieks pasaules čempionātā (PČ) Parīzē kvalificētos startam 2012. gada Londonas olimpiskajās spēlēs. \"Plēsniekam savā svara kategorijā reitingā tad jābūt vismaz 15. vietā, \" paskaidroja Andruškēvičs. No šāgada Eiropas junioru čempionāta uzvarētāja svara kategorijā līdz 105 kilogramiem tiek gaidīti arī jauni personīgie rekordi. Pagaidām tie ir 173 kg raušanā un 250 kg grūšanā. Sacensības svarā līdz 105 kg sāksies 11. novembrī ar D grupas spēkavīru cīņām, bet turpināsies 12. novembrī ar sacensībām B un A grupā. \"Plēsnieks noteikti nebūs A grupā. Drīzāk jau B vai C. Pirmajā grupā būs tikai kādi astoņi–desmit sportisti, kas summā stabili ceļ 400 kilogramu, \" sacīja Andruškēvičs. Iekļūšana piecpadsmitniekā Plēsniekam varētu būt diezgan reāla, uzskata treneris. Latviju pasaules čempionātā, kas Parīzes Disnejlendā startēs sestdien un ritēs līdz 13. novembrim, pārstāvēs vēl tikai viens spēkavīrs – Artjoms Ivanovs svara kategorijā virs 105 kg, taču no viņa netiek prasītas konkrētas vietas. \"Viņš ir vairāk kā amatieris,\" paskaidroja treneris. Vietu Londonas olimpiskajās spēlēs vēlāk centīsies nodrošināt arī Latvijas titulētākais svarcēlājs Viktors Ščerbatihs, kurš muguras savainojuma dēļ pasaules čempionātu izlaidīs un koncentrēsies uz Eiropas čempionātu, kas notiks pavasarī. Arī Ščerbatiham pasaules rangā vajadzēs būt piecpadsmitniekā, lai varētu startēt savās pēdējās olimpiskajās spēlēs. \"Viktoram joprojām tiek ārstēta mugura. Latvijas Olimpiskās vienības ārste Līga Cīrule sacīja, ka nav tik traki, taču mugura sāp. Lielu darbu treniņos viņš tagad veikt nevar, lai gan trenējas. Plānojam būt gatavi Eiropas čempionātā, kas notiks aprīlī Antaljā. Pēc tam Viktoram plānota viņa pēdējā – piektā – olimpiāde, \" klāstīja Andruškevičs. Treneris domā, ka jau bez Ščerbatiha Latvija būs pārstāvēta svarcelšanā arī 2016. gada Riodežaneiro olimpiskajās spēlēs. Bez Plēsnieka cerības vieš gan Iļja Meņšikovs, gan Rebeka Koha, kas ieguva astoto vietu šāgada Eiropas jaunatnes čempionātā, gan Artjoms Žerebkovs, kurš pagājušajā gadā pasaules jaunatnes olimpiādē bija ceturtais.", "link": "https://www.delfi.lv/sports/news/other_kinds/other/andruskevics-cer-ka-svarcelajs-plesnieks-pc-kvalificesies-londonas-olimpiadei.d?id=41529819"},
{"title": "Bekhems pagarina līgumu ar Losandželosas 'Galaxy'", "category": "Sports", "body": "Slavenais Anglijas futbolists  Deivids Bekhems  uz diviem gadiem pagarinājis līgumu ar Amerikas futbola līgas (MLS) komandu Losandželosas „Galaxy”, vēsta angļu mediji. Atgādinām, ka iepriekš Bekhems  bija tuvu līguma noslēgšanai ar  Francijas vienību Parīzes „ Saint-Germain ”, taču sarunu noslēdzošajā fāzē futbolists paziņoja, ka šai komandai nepievienosies ģimenes apsvērumu dēļ. „Šis man ir svarīgs lēmums,” teica 36 gadus vecais Bekhems. „Es redzu, cik futbols kļuvis populārs ASV, un esmu apņēmies turpināt palīdzēt šim sporta veidam šeit attīstīties.”  „Mana ģimene ir laimīga un iedzīvojusies ASV. Mēs šeit plānojam dzīvot vēl daudzus gadus,” turpināja futbolists. Bekhemam 2011.gada izskaņā noslēdzās finansiāli ienesīgais līgums ar „Galaxy”. Vēl savas karjeras laikā viņš ir spēlējis Mančestras „ United ”, Madrides „Real” un „ AC Milan ” komandās. Savukārt Anglijas valstsvienībā viņš 115 spēlēs guvis 17 vārtus.", "link": "https://www.delfi.lv/sports/news/futbols/bekhems-pagarina-ligumu-ar-losandzelosas-galaxy.d?id=42065932"},
{"title": "Vasiļevskis: pārāk daudz jau negribēju - tikai iekļūt finālā", "category": "Sports", "body": "Latvijas šķēpmetējs Vadims Vasiļevskis nespēja izskaidrot savu fiasko Helsinkos notiekošajā Eiropas vieglatlētikas čempionātā, intervijā laikrakstam \"Diena\" sacīja sportists. Atgādinām, ka trešdien neviens no vīriešu šķēpmetējiem  nepārvarēja kvalifikācijas sacensības un neiekļuva finālā. \"Nezinu, nu jau jāsaka — kā vienmēr. Tā jau kļūst par tradīciju — kā lielie mači, tā nekā,\" intervijā \"Dienai\" teica Vasiļevskis. \"Varu derēt, ka nākamajos mačos ar pirmo metienu uzmetīšu 84 vai 85 metrus. Tiešām nezinu, kas notiek. Kā apsēsts. Nebija nekādu problēmu līdz brīdim, kad sākās sacensības. Ar ieskrējienu viss bija labi, vienīgi celiņš tajā vietā pirms metiena bija izdangāts. Bet visiem jau viens sektors.\" \"Šķiet, ka atkal ar ķermeņa augšdaļu pārāk rāvu, sasteidzu metienus. Par daudz metu tikai ar roku,'\" viņš turpināja. \"Pārāk daudz jau negribēju — tikai iekļūt finālsacensībās. Pirmajai grupai rezultāti nebija pārāk augsti. Sapratu, ka ar 80 metriem vajadzētu pietikt.\" Vasiļevskim kvalifikācijā netika ieskaitīts neviens metiens, bet Ainārs Kovals savā labākajā mēģinājumā šķēpu raidīja 76,32 metrus tālu, bet Zigismunds Sirmais ar savu labāko metienu sasniedza 72,42 metrus.", "link": "https://www.delfi.lv/sports/news/other_kinds/atlethics/vasilevskis-parak-daudz-jau-negribeju-tikai-ieklut-finala.d?id=42468884"},
{"title": "Šķēpmetēja Ozoliņa-Kovala izpilda Londonas olimpisko spēļu A normatīvu", "category": "Sports", "body": "Latvijas sportiste  Sinta Ozoliņa-Kovala  sestdien izpildīja šāgada Londonas olimpisko spēļu A normatīvu šķēpmešanā. Latvijas trešajā Olimpiādē, kas šajā nedēļas nogalē risinās Liepājā, Ozoliņa-Kovala šķēpu raidīja 62,63 metrus tālu. Londonas Olimpiādes A normatīvs šķēpmešanā sievietēm ir 61 metrs, bet B normatīvs - 59 metri. Līdz šim A normatīvu bija izpildījusi tikai Latvijas rekordiste Madara Palameika. Savukārt no Latvijas šķēpmetējiem Londonas Olimpiādes A normatīvus jau ir izpildījuši Vadims Vasiļevskis, Ainārs Kovals un pasaules junioru rekordists Zigismunds Sirmais. No vienas valsts ar A normatīvu Olimpiādē varēs startēt trīs sportisti. Londonas olimpiskās spēles sāksies jau 27.jūlijā.", "link": "https://www.delfi.lv/sports/news/other_kinds/other/skepmeteja-ozolina-kovala-izpilda-londonas-olimpisko-spelu-a-normativu.d?id=42493024"},
{"title": "Prokopčukai neizdodas izpildīt Londonas Olimpiādes normatīvu 10 000 metros", "category": "Sports", "body": "Labākajai Latvijas garo distanču skrējējai Jeļenai Prokopčukai sestdien neizdevās izpildīt šāgada Londonas olimpisko spēļu normatīvu 10 000 metru distancē. Latvijas trešajā Olimpiādē, kas šajā nedēļas nogalē risinās Liepājā, Prokopčuka finišēja pēc 33 minūtēm un 26 sekundēm, atpaliekot no olimpisko spēļu B normatīva, kas ir 32 minūtes un desmit sekundes. Savukārt Londonas Olimpiādes A normatīvs 10 000 metru distancē sievietēm ir 31 minūte un 45 sekundes. Kā ziņots, Prokopčuka aprīlī izpildīja Londonas olimpisko spēļu A normatīvu maratonā, tomēr pati sportiste apsvēra iespēju, ka Olimpiādē varētu startēt 10 000 metru distancē, jo maratona starts tiks dots dienas vidū, kad pilsētā varētu būt karsti laika apstākļi, kas būtu viņai neparocīgi. Līdz ar to noprotams, ka Prokopčuka Londonas olimpiskajās spēlēs tomēr nestartēs. To šonedēļ apstiprināja arī Latvijas Vieglatlētikas savienības (LVS) prezidents Guntis Zālītis. \"Prokopčuka, visticamāk, neskries, tā ir viņas izvēle,\" atzina Zālītis, paužot, ka pats būtu vēlējies, lai sportiste startē Olimpiādē. \"Ir cerības, ka Londonā nemaz nebūs tik karsts laiks.\" Tāpat Zālītis izteicās, ka Latviju Londonas olimpisko spēļu sieviešu maratona sacensībās, visticamāk, pārstāvēs Dace Lina, kurai ir izpildīts B normatīvs. Pie B normatīva tikusi arī Ilona Marhele, tomēr starp šīm sportistēm par 23 sekundēm labāks rezultāts ir Linai, un paredzams, ka tieši tas arī noteiks, kura no viņām iegūs iespēju startēt Olimpiādē.", "link": "https://www.delfi.lv/sports/news/other_kinds/other/prokopcukai-neizdodas-izpildit-londonas-olimpiades-normativu-10-000-metros.d?id=42493150"},
{"title": "Lietuvas basketbolisti izcīna tiesības spēlēt Londonas Olimpiādē", "category": "Sports", "body": "Lietuvas vīriešu basketbola izlase sestdien izcīnīja tiesības piedalīties 2012.gada Londonas olimpiskajās spēlēs. Venecuēlā notiekošajā papildus kvalifikācijas turnīra pusfinālā Lietuvas izlase bez lielām problēmām ar 109:83 (21:16, 31:20, 23:25, 34:22) pieveica Dominikānas republiku. Tā būs sestā reize pēc kārtas, kad Lietuvas basketbolisti piedalīsies olimpiskajās spēlēs. Pēc valsts neatkarības atjaunošanas Lietuvas basketbolisti piedalījušies visās olimpiskajās spēlēs un trīs reizes izcīnījuši bronzas medaļas (1992., 1996. un 2000.gadā). Vēl divas reizes lietuvieši palika soļa attālumā no medaļām – ceturtā vieta 2004. un 2008.gados. Izšķirošajā spēlē pirmajā ceturtdaļā laukumā aktīvāki bija Dominikānas basketbolisti, taču sliktā precizitāte neļāva viņiem būt vadībā. Savukārt Lietuvas basketbolisti turpinājumā \"pamodās\", kontrolēja notikumus laukumā un neatstāja pretiniekiem nekādas cerības uz uzvaru. Uzvarētājiem Jons Mačulis guva 19 punktus, Jons Valančūns – 17 punktus, Lins Kleiza – 13 punktus, Martins Počius – 12 punktus, bet Toms Delininkaitis – 11 punktus. Dominikānas republikai 13 punktus guva Džeks Maikls Martiness, bet 12 punktus – El Horfords. Vēl vienu ceļazīmi uz Londonu sestdien izcīnīja Krievija, kas sīvākā cīņā ar 85:77 uzvarēja Nigēriju. Uzvarētājiem 22 punktus guva Aleksejs Šveds, bet Andrejs Kiriļenko guva 19 punktus, izcīnīja astoņas atlēkušās bumbas, pārtvēra četras piespēles un izdarīja trīs rezultatīvas piespēles. Nigērijas labā Ike Diogu guva 16 punktus un izcīnīja 12 atlēkušās bumbas, bet vēl 16 punktus guva Ade Dagunduro.", "link": "https://www.delfi.lv/sports/news/vasaras-olimpiskas-speles/zinas/lietuvas-basketbolisti-izcina-tiesibas-spelet-londonas-olimpiade.d?id=42493282"},
{"title": "Zināms traumu epidēmijas skartās ASV basketbola izlases sastāvs dalībai Londonas Olimpiādē", "category": "Sports", "body": "Nosaukts ASV basketbola izlases sastāvs dalībai  Londonas  olimpiskajās spēlēs, ko ievērojami ietekmējušas daudzās traumas. Par pēdējo zaudējumu amerikāņiem varēja kļūt  Kriss Pols , kurš pāris stundas pirms sastāva nosaukšanas guva īkšķa traumu, tomēr viņš saglabāja vietu 12 spēlētāju vidū. Līdz ar to deviņiem salīdzinoši \"drošajiem\" kandidātiem pievienojās  Bleiks Grifins , Andrē Igudala un Džeimss Hārdens. Šī gada Nacionālās basketbola asociācijas ( NBA ) vērtīgākajam spēlētājam Lebronam Džeimsam ASV izlases sastāvā pievienosies viņa komandas biedri no 2008.gada  Pekinas   Olimpiādes   Kobe Braients , Karmelo Entonijs, Pols un Derons Viljamss. Tāpat izlasē būs  Kevins Durants , Rasels Vestbrūks, Taisons Čandlers un Kevins Lavs, kuri visi startēja 2010.gada pasaules čempionātā. Tikmēr ārpus sastāva palika Ēriks Gordons, Rūdijs Gejs un šī gada NBA jauno spēlētāju izvēles drafta pirmais numurs Entonijs Deiviss, kuram arī ir potītes trauma. Kā ziņots, traumu dēļ Londonā nevarēs spēlēt Lemarkuss Eldridžs,  Dvaits Hovards , Čonsijs Bilpass, Dveins Veids, Kriss Bošs, Lamārs Odoms, kā arī par 2010./2011.gada sezonas NBA vērtīgāko spēlētāju atzītais Deriks Rouzs. Pirms Olimpiādes komanda aizvadīs piecas pārbaudes spēles, bet pirmajā olimpiskā turnīra cīņā 29.jūlijā sacentīsies ar Franciju. 1992.gada olimpiskajās spēlēs Barselonā ASV basketbola izlases sastāvā pirmo reizi tika iekļauti NBA spēlētāji. Šī izlase olimpiskajā turnīrā izcīnīja zelta godalgas un tika nodēvēta par \"sapņu komandu\".", "link": "https://www.delfi.lv/sports/news/vasaras-olimpiskas-speles/zinas/zinams-traumu-epidemijas-skartas-asv-basketbola-izlases-sastavs-dalibai-londonas-olimpiade.d?id=42493858"},
{"title": "Gigss būs Lielbritānijas futbola izlases kapteinis Olimpiādē", "category": "Sports", "body": "Lielbritānijas futbola valstsvienības kapteinis gaidāmajās Londonas olimpiskajās spēlēs būs Mančestras \"United\" komandas kapteinis Raiens Gigss. Viņš ir viens no pieredzējušajiem futbolistiem, kurš pievienosies savai komandai turnīrā. Katrā komandā tikai trīs futbolisti drīkst būt vecāki par 23 gadiem. Gigss Velsas izlases sastāvā nekad nav spēlējis nozīmīgākajos starptautiskajos turnīros, bet klubu līmenī viņš 12 reizes kļuvis par Anglijas čempionu un divreiz triumfējis UEFA Čempionu līgā. Pirms pieciem gadiem Gigss paziņoja par aiziešanu no Velsas valstsvienības. Kā ziņots, pārējie divi vecākie futbolisti Lielbritānijas izlasē būs Gigsa komandas biedrs Mančestras \"United\" vienībā Kreiks Belamijs un Miks Ričardss no Mančestras \"City\" vienības. Savā jaunajā amatā Gigss varēs debitēt 20.jūlijā, kad Lielbritānija pārbaudes spēlē sacentīsies ar Brazīliju. Savukārt olimpiskais futbola turnīrs sāksies vēl divas dienas pirms atklāšanas ceremonijas - 25.maijā.", "link": "https://www.delfi.lv/sports/news/vasaras-olimpiskas-speles/zinas/gigss-bus-lielbritanijas-futbola-izlases-kapteinis-olimpiade.d?id=42493946"},
{"title": "Točs/Finsters un Regža/Pļaviņš pasaules čempionātu noslēdz dalītā 17. vietā", "category": "Sports", "body": "Latvijas pludmales volejbola dueti Edgars Točs/Rihards Finsters un Mārtiņš Pļaviņš/HaraldsRegža ceturtdien Austrijas galvaspilsētā Vīnē cieta zaudējumus pasaules čempionāta izslēgšanas turnīra pirmajā kārtā jeb 1/16 finālā, meistarsacīkstes noslēdzot dalītā 17. vietā. Točs/Finsters tikai mača sākumā spēja turēt līdzi olimpiskajiem čempioniem Alisonam Čeruti un Brunu Šmitam no Brazīlijas, piedzīvojot sagrāvi ar rezultātu 0-2 (15:21, 7:21). Latvijas duets turnīrā bija izlikts ar 30.numuru, bet brazīliešiem ticis piektais numurs. Spēles sākums bija līdzīgs, jo tehniskajā pārtraukumā ejot latvieši zaudēja vien ar 10:11. Tomēr pēc tam pretinieki spēja parādīt savu klasi, ļaujot pasaules čempionāta debitantiem Točam/Finsteram seta otrajā daļā gūt vien piecus punktus. Savukārt otrajā setā brazīliešu dominance jau bija ļoti spilgta. Viņi vispirms panāca 4:0, turpinājumā vēl vairāk atraujoties un svinot pārliecinošu uzvaru. Alisons/Šmits, kuriem turnīrā ir piektais numurs, apakšgrupu turnīrā sīvā cīņā uzvarēja Mārtiņu Pļaviņu un Haraldu Regžu. Abi brazīlieši ir ne tikai olimpiskie čempioni, pie šī titula tiekot pērn Riodežaneiro Olimpiādē, bet arī pašreizējie pasaules čempioni, triumfējot pirms diviem gadiem sacensībās Nīderlandē. Pļaviņš un Regža, kuriem turnīrā ticis 29. numurs, ar rezultātu 0-2 (13:21, 18:21) piekāpās brazīliešiem Evandru Gonsalvešu Oliveiru un Andrē Lojolu Šteinu, kuri izlikti ar ceturto numuru. Pirmo setu latvieši zaudēja ar 13:21, bet otrā seta sākumā spēja izrādīt pretestību, taču turpinājumā pretinieki iekrāja 4-5 punktu pārsvaru. Tuvojoties seta beigām, latvieši atspēlēja vienu mačbumbu un pienāca klāt līdz mīnus diviem punktiem (18:20), taču nespēja lauzt cīņas gaitu un piekāpās ar 18:21. Vēlāk laukumā dosies Aleksandrs Samoilovs/ Jānis Šmēdiņš , kuri spēkosies pret sacensību 22. numuru Džonu Haidenu un Raienu Dohertiju no  ASV , kuri nesen salīdzinoši negaidīti sasniedza finālu Pasaules kausa etapā  Polijas  pilsētā Olštinā. Pasaules čempionātā 48 pāri bija sadalīti 12 apakšgrupās pa četriem katrā. Pēc viena apļa turnīra katras grupas divas labākās vienības, kā arī četri no 12 trešo vietu ieguvējiem kvalificējās izslēgšanas sacensībām. Savukārt pārējās astoņas trešo vietu ieguvējas tika salozētas pa pāriem un trešdienas vakarā cīnījās par vēl četrām ceļazīmēm uz izslēgšanas turnīru. Latvija pasaules čempionātā startē ar trim duetiem, jo pērn Samoilovs un Šmēdiņš triumfēja  Eiropas  Volejbola konfederācijas (CEV) \"Masters\" sērijas turnīrā Jūrmalā, tādējādi nodrošinot latviešiem vēl vienu ceļazīmi.", "link": "https://www.delfi.lv/sports/news/other_kinds/other/tocsfinsters-un-regzaplavins-pasaules-cempionatu-nosledz-dalita-17-vieta.d?id=49106351"},
{"title": "Sausnītis pārsteigts par volejbola opozīcijas iesniegumu tiesā", "category": "Sports", "body": "Latvijas Volejbola federācijas (LVF) prezidents  Atis Sausnītis  pārsteigts par biedrības \"Es par volejbolu!\" vēršanos tiesā apstrīdot februārī notikušās vēlēšanas. LVF biedru kopsapulcē 3. februārī atkārtoti  par organizācijas prezidentu ievēlēja Sausnīti, tomēr trīs mēnešus pēc vēlēšanām biedrība \"Es par volejbolu\" vērsusies tiesā, apstrīdot pārvēlēšanu.  Biedrība uzskata, ka ir pārkāpti vairāki noteikumi , tāpēc ziņojusi arī sporta veidu federācijas pārraugošajai organizācijai – Latvijas Sporta federāciju padomei. \"Esmu pārsteigts par to, ka cilvēki, kas bijuši volejbolā, grib tā palīdzēt volejbolam. Kamēr neesam saņēmuši kādu tiesas pavēsti vai ko tamlīdzīgu, nevaram sīkāk komentēt. Ja saņemsim kādus dokumentus, tad sasauksim valdes sēdi, un likumā noteiktā kārtībā darbosimies. Esam organizācija ar lielu pieredzi, ilglaicīga organizācija, kas darbojas pēc likumiem un statūtiem,\" žurnālistiem trešdien sašutumu pauda Sausnītis. LVF prezidents piebilda, ka šīs biedrības pārstāvji nekad nav izteikuši vēlmi tikties, lai gan \"esmu vienmēr bijis pieejams un atsaucos\". Sausnīša norādītos pārmetumus noraida biedrības \"Es par volejbolu!\" valdes priekšsēdētājs Kaspars Timermanis. \"Bijām izvirzījuši savus pārstāvjus darbam komisijās, kur varētu izvirzīt idejas. Mūs neapstiprināja. Esam iestājušies federācijā, esam biedri. LVF valdes sēdē teica, ka aicinās uz tikšanos. Neesam saņēmuši. Esam pieprasījuši detalizētu budžeta pārskatu, to neesam dabūjuši. Mums būtu jālūdzas kāda audience, vai? Kādā veidā tad mēs varam realizēt idejas par mūsdienīgas volejbola dzīves veidošanu, ja mūsu pārstāvjus noraida? Savādāk nevarējām, tāpēc vērsāmies tiesā.\" Tāpat Timermanis apšauba Sausnīša izteicienus, ka nevar komentēt, jo nav nekādus dokumentus saņēmuši. \"Es par volejbolu!\" aprīļa vidū oficiālu pieteikumu iesniedza arī Latvijas Sporta federāciju padomē (LSFP), kas ir sporta virsorganizācija Latvijā. Visticamāk, LSFP, lai sniegtu savu vērtējumu, ir pieprasījusi nepieciešamo informāciju un dokumentus no LVF, tāpēc volejbola vadībai būtu jābūt informētai par notiekošo. Saskaņā ar LVF statūtiem, LVF prezidenta kandidāti ir jāizvirza vismaz mēnesi pirms pārvēlēšanas kopsapulces norises, bet par sapulces sasaukšanu LVF valdei ir savlaicīgi jāinformē juridiskie biedri. Biedrības \"Es par volejbolu!\" uzskatā, tas nav noticis, tādēļ uzsākta procedūra, lai apstrīdētu pieņemtos lēmumus. \"Mūsuprāt, pārkāpumi ir ne tikai juridiska rakstura (nav LVF valdes lēmuma par kopsapulces sasaukšanu, uzaicinājums uz kopsapulci nosūtīts informatīvas e-pasta vēstules formā no LVF ģenerālsekretāra e-pasta, kuram saskaņā ar LVF statūtiem nav šādu tiesību), bet ir bijusi acīmredzama LVF vadības vēlme iespējami klusāk pārvēlēt iepriekšējo LVF prezidentu. Par to liecina gan lielā slepenība, jo informācija nebija pieejama nedz masu medijiem, nedz LVF mājaslapā internetā, gan arī nosūtīšanai izvēlētais laika posms – tieši pirms Ziemassvētku un Jaungada brīvdienām (19. decembrī). Tas nozīmē, ka daļa juridisko biedru, kas ar šo e-pasta vēstuli iepazinās tikai pēc svētku brīvdienām, pat teorētiski nevarēja izvirzīt savu prezidenta kandidātu, jo pieteikšanās termiņš bija 3. janvāris,\" savā paziņojumā norādīja biedrības valdes priekšsēdētājs Kaspars Timermanis.", "link": "https://www.delfi.lv/sports/news/other_kinds/voleyball/sausnitis-parsteigts-par-volejbola-opozicijas-iesniegumu-tiesa.d?id=48821425"},
{"title": "Teilors uzvar pasaules čempionāta trīssoļlēkšanas sacensībās", "category": "Sports", "body": "Par pasaules vieglatlētikas čempionāta uzvarētāju trīssoļlēkšanas sacensībās vīriešiem svētdien kļuva amerikānis Kristjans Teilors. Uzvarētājs finālsacensībās aizlēca 17,96 metru tālumā, apsteidzot līdzšinējo pasaules čempionu Filipu Aidovu no Lielbritānijas, kurš ar 17,77 metriem palika otrajā vietā. Teilora sasniegtais rezultāts ir labākais pasaulē šajā sezonā. Savukārt bronzas godalgu izcīnīja cits amerikānis Vils Klejs, kurš savā labākajā mēģinājumā aizlēca 17,50 metru tālumā, kas ir jauns sportists personiskais rekords.", "link": "https://www.delfi.lv/sports/news/other_kinds/atlethics/teilors-uzvar-pasaules-cempionata-trissolleksanas-sacensibas.d?id=40454281"},
{"title": "Jamaikas skrējēji ar jaunu pasaules rekordu triumfē 4x100 metru stafetē", "category": "Sports", "body": "Pasaules vieglatlētikas čempionāta 4x100 metru stafetē vīriešiem svētdien pārliecinošu uzvaru izcīnīja Jamaikas sportisti, sasniedzot arī jaunu pasaules rekordu. Jamaikas skrējēji Nesta Kārters, Maikls Freiters, Johans Bleiks un slavenais Useins Bolts finišēja pēc 37,04 sekundēm. Līdzšinējais pasaules rekords, ko paši Jamaikas skrējēji sasniedza 2008.gada Pekinas olimpiskajās spēlēs, tika labots par 0,06 sekundēm. Šī Boltam bija otrā godalga pasaules čempionātā, jo iepriekš viņš izcīnīja zeltu 200 metru individuālajā distancē. Kā ziņots, Bolts bija galvenais favorīts arī 100 metru sprintā, tomēr finālā viņš izcēlās ar pāragru startu, tiekot diskvalificēts. Otro vietu 4x100 metru stafetē izcīnīja pagājušā gada Eiropas čempioni Francijas sportisti, kuri uzvarētājiem zaudēja 1,16 sekundes, bet pie bronzas godalgas tika Sentkitsas un Nevisas kvartets. Tikmēr neveiksmi piedzīvoja viena no potenciālajām pretendentēm uz godalgām ASV, jo trešo stafetes posmu veikušais Dārviss Petons piedzīvoja kritienu, neļaujot Valteram Diksam veikt pēdējo posmu. Ar 4x100 metru stafeti vīriešiem noslēdzās šī gada pasaules čempionāts.", "link": "https://www.delfi.lv/sports/news/other_kinds/atlethics/jamaikas-skrejeji-ar-jaunu-pasaules-rekordu-triumfe-4x100-metru-stafete.d?id=40454769"},
{"title": "Pasaules čempionāta 'Fair Play' balvu iegūst japāņu vesera metējs Murofuši", "category": "Sports", "body": "Šāgada pasaules vieglatlētikas čempionāta \"Fair Play\" jeb godīgas spēles balvu ir saņēmis japāņu vesera metējs Kodži Murofuši, kurš nodrošināja savai valstij vienīgo medaļu šajās meistarsacīkstēs. \"Pateicos Starptautiskajai Vieglatlētikas federācijai (IAAF) par atzinību un Japānas tautai izrādīto atbalstu,\" teica sportists. \"Tohoku reģiona cilvēki daudz cieta no cunami un zemestrīces, zaudēja dzīvību, mājas un tuviniekus, taču nezaudēja garu.\" Olimpiskais čempions Murofuši  uzvarēja vesera mešanas sacensībās ar sezonas labāko rezultātu – 81,24 metri , izcīnot Japānai zelta medaļu , kas tā arī palika šīs valsts vienīgā godalga šajā čempionātā.", "link": "https://www.delfi.lv/sports/news/other_kinds/atlethics/pasaules-cempionata-fair-play-balvu-iegust-japanu-vesera-metejs-murofusi.d?id=40463189"},
{"title": "Radeviča izcīna Latvijai pirmo medaļu pasaules čempionātu vēsturē", "category": "Sports", "body": "Latvijas tāllēcēja Ineta Radeviča svētdien Dienvidkorejā izcīnīja bronzas medaļu pasaules čempionātā, atnesot Latvijai pirmo godalgu sacensību vēsturē. Kopš Latvijas neatkarības atjaunošanas neviens valsts sportists pasaules vieglatlētikas čempionātos nebija ticis pie medaļām. Vistuvāk goda pjedestālam bija soļotājs Aigars Fadejevs un šķēpmetējs Vadims Vasiļevskis. 2001.gadā ceturtais 50 kilometru soļošanā bija Fadejevs, bet Vasiļevskis ceturto vietu ieguva 2007. un 2009.gados. Pirmajā mēģinājumā Eiropas čempione Radeviča sasniedza savu sezonas labāko rezultātu 6,61 metrs, otrajā to uzlaboja vēl par diviem centimetriem, bet trešajā mēģinājumā - vēl par trīs centimetriem (6,66 metri). Ceturtajā mēģinājumā Radeviča pierādīja savu stabilitāti, aizlecot 6,61 metru tālu. Piektajā mēģinājumā Radeviča pārkāpa atspērienu dēlītim un mēģinājums netika ieskaitīts. Savukārt pēdējā mēģinājumā Radeviča veica savu sezonas labāko lēcienu - 6,76 metri, kas atnesa viņai bronzas medaļu. Pirms tam trešajā vietā ilgu laiku atradās baltkrieviete Nastasija Mirončika-Ivanova, kuru Radeviča noslēgumā apsteidza par diviem centimetriem. Par divkārtējo pasaules čempioni ar rezultātu 6,82 metri kļuva amerikāniete Britnija Rīse, bet ceturtajā mēģinājumā sev sudrabu nodrošināja Olga Kučerenko (6,77 metri). Atgādinām, ka kvalifikācijā  Radeviča savā grupā ar rezultātu  6,59 metri bija piektā, bet kopvērtējumā tas deva devīto vietu. Vēl viena Latvijas tāllēcēja Lauma Grīva priekšsacīkstēs ar rezultātu 6,27 metri ieņēma vien 12.vietu. Kopvērtējumā tas viņai deva 23.vietu.", "link": "https://www.delfi.lv/sports/news/other_kinds/atlethics/radevica-izcina-latvijai-pirmo-medalu-pasaules-cempionatu-vesture.d?id=40332063"},
{"title": "Ščerbatihs varētu izlaist pasaules čempionātu", "category": "Sports", "body": "Latvijas labākais svarcēlājs Viktors Ščerbatihs savainojuma dēļ varētu izlaist pasaules čempionātu, kas ir vienas no divām sacensībām, lai kvalificētos Londonas olimpiskajām spēlēm, ziņo laikraksts \"Diena\". \"Veselība ir pirmajā vietā. Viktoram sāp mugura. Skatīsimies, ko teiks ārsti. Ja Parīze ies secen, paliks vēl viena iespēja kvalificēties Londonas olimpiskajām spēlēm. Tad viss akcents būs jāliek uz aprīlī paredzēto Eiropas čempionātu,\" laikrakstam teica sportista treneris Eduards Andruškevičs. Pats svarcēlājs komentāros bija izvairīgs. \"Uz treniņu šodien nebraukšu. Man ir mikrotrauma.\" \"Diena\" atgādina, ka Ščerbatihs svara kategorijā virs 105 kilogramiem pēc izcīnītās bronzas 2008. gada olimpiskajās spēlēs Pekinā liela mēroga mačos uz goda pjedestāla nav stāvējis. Eiropas 2009. un 2010. gada Eiropas čempionātā Ščerbatihs nestartēja, bet šogad pirms Eiropas čempionāta sportists saņēma smagu triecienu – nomira viņa kaislīgākā atbalstītāja mamma. Pasaules čempionātā 2009. un 2010. gadā Ščerbatihs ceļgala problēmu dēļ palika bez rezultāta grūšanā. Andruškevičs atceras, ka savainojumu Ščerbatihs guvis sacensībās Gdaņskā. \"Grūšanā svaru stieni uz krūtīm viņš pacēla bez problēmām, bet, izdarot izklupienu, iesāpējās mugura. Ārsti teica, ka nepieciešama atpūta. Laiks ir pagājis, bet īsti labi vēl nav. Tuvākajās dienās magnētiskajā rezonansē tiks veikta rūpīga izmeklēšana. Tad arī vajadzētu būt lielākai skaidrībai.\" \"Pēc maniem aprēķiniem, vienās no divām sacensībām - pasaules vai Eiropas čempionātā - Viktoram raušanā jāpaceļ 195, bet grūšanā - 225 kilogrami. Ar 420 kilogramiem summā vajadzētu pietikt, lai reitingā tiktu labāko piecpadsmitniekā un kvalificētos Londonai. Spēks Viktoram ir, kaut tikai būtu veselība,\" piebilst treneris.", "link": "https://www.delfi.lv/sports/news/other_kinds/other/scerbatihs-varetu-izlaist-pasaules-cempionatu.d?id=40773869"},
{"title": "Rūnijs nedēļu paliks bez algas par sportiskā režīma pārkāpumiem", "category": "Sports", "body": "Anglijas premjerlīgas futbola čempionāta komandas Mančestras “United” uzbrucējs  Veins Rūnijs  nedēļu nesaņems algu, jo naktī pēc Ziemassvētkiem izklaidējies naktsklubā, vēsta vietējie mediji. Rūnijs izklaidējies kopā ar komandas biedriem Džoniju Evansu un Derolu Gibsonu, un visi ignorējuši komandas noteikumus. Rūnija alga nedēļas laikā ir aptuveni 200 000 mārciņu (167 400 latu), un naudas sodus saņēmuši arī Evanss un Gibsons. Nākamajā dienā pēc uzdzīves futbolistus pie sevis izsaucis “United” galvenais treneris  Alekss Fergusons , kurš licis viņiem aizvadīt individuālos treniņus. Zīmīgi, ka Rūnijs sestdien neizgāja laukumā mačā, kurā Mančestras komanda  negaidīti ar rezultātu 2:3 piekāpās  Blekbērnas “Rovers” vienībai. Premjerlīgas kopvērtējumā \"United\" ar 45 punktiem 19 spēlēs atrodas otrajā pozīcijā, taču tikpat punktu ir arī otrai Mančestras komandai \"City\", kas ir pirmajā pozīcijā.", "link": "https://www.delfi.lv/sports/news/futbols/runijs-nedelu-paliks-bez-algas-par-sportiska-rezima-parkapumiem.d?id=42024728"},
{"title": "Visas trīs Latvijas šķēpmetējas iekļūst EČ finālā", "category": "Sports", "body": "Visas trīs Latvijas šķēpmetējas - Madara Palameika, Līna Mūze un Sinta Ozoliņa - Kovala trešdien Helsinkos nodrošināja vietu Eiropas vieglatlētikas čempionāta finālā. Palameika kvalifikācijas A grupā savā labākajā mēģinājumā sasniedza rezultātu 57,24 metri, kas deva ceturto vietu. Kvalifikācijas normatīvs bija 60 metri. Līdz ar to Palameikai bija jāgaida B kvalifikācijas grupas rezultāti. Finālā iekļuva 12 labākās no kvalifikācijām. No B grupas četrām šķēpmetējām bija jāmet tuvāk par 57,24 metriem, lai Palameika iekļūtu finālā. Tikmēr B grupā Sinta Ozoliņa- Kovala labākajā mēģinājumā sasniedza rezultātu 59,41 metrus, kas deva ceturto vietu, bet ar to pietika finālam. Savukārt Līna Mūze šķēpu raidīja 57,51 metrus tālu, B grupā iegūstos sesto pozīciju. Arī ar to pietika finālam. Ozoliņa- Kovala un Mūze kvalifikācijas kopējā ieskaitē sasniedza piekto un devīto rezultātu. Palameika finālā iekļuva kā priekšpēdējā, vienpadsmitā. Šķēpmešanas fināls sievietēm notiks piektdien, pulksten 19:30.", "link": "https://www.delfi.lv/sports/news/other_kinds/atlethics/visas-tris-latvijas-skepmetejas-ieklust-ec-finala.d?id=42467156"},
{"title": "Ungāru diska metējs Fazekašs pirms Olimpiādes pieķerts dopinga lietošanā", "category": "Sports", "body": "Divas nedēļas pirms Londonas olimpisko spēļu sākumā aizliegto preparātu lietošanā pieķerts pazīstamais ungāru diska metējs Roberts Fazekašs, kurš par dopinga pārkāpumiem 2004.gadā zaudēja izcīnīto Atēnu olimpisko spēļu zelta medaļu, vēsta ārzemju masu mediji. Ungārijas Olimpiskā komiteja šonedēļ paziņoja Londonas Olimpisko spēļu delegācijas sastāvu, un pēdējā brīdī pēkšņi sportistu skaits no 159 saruka uz 158. Starp delegācijas dalībniekiem nebija Fazekašs, kurš pirms tam bija iekļauts komandā, kas raisīja aizdomas. Tagad draud ungāru masu mediji ziņo, ka Fazekašs pieķerts dopinga lietošanā. Oficiāli informācija netiek apstiprināta, kamēr nav veiktas B proves analīzes. Ja Fazekašs tiks atzīts par vainīgu, tad viņam draud mūža diskvalifikācija par atkārtotiem dopinga pārkāpumiem. 2004.gadā Fazekašs izcīnīja zelta godalgu Atēnu olimpiskajās spēlēs, taču pēc Olimpiādes godalga viņam tika atņemta par krāpšanos dopinga analīžu nodošanas laikā. Toreiz sportistam par krāpšanos piesprieda divu gadu diskvalifikāciju.", "link": "https://www.delfi.lv/sports/news/vasaras-olimpiskas-speles/zinas/ungaru-diska-metejs-fazekass-pirms-olimpiades-piekerts-dopinga-lietosana.d?id=42508920"},
{"title": "Olimpieši pludmales volejbolisti izsolīs vērtīgus spēļu kreklus", "category": "Sports", "body": "15.jūlijā, no pulksten 13 pie sporta centra \"Brazīlija\" notiks pludmales volejbola pasākums \"King of the Beach – Olimpisko milžu cīņa\", kurā tiks izsolīti vērtīgi spēļu krekli, portālu \"Delfi\" informē Latvijas Pludmales volejbola līgas pārstāvji. Pasākumā piedalīsies Latvijas olimpieši  Aleksandrs Samoilovs ,  Mārtiņš Pļaviņš ,  Jānis Šmēdiņš  un  Ruslans Sorokins , kuri pārdos savus pasaules kausu spēļu krekliņus un akcijā iegūtie līdzekļi tiks ziedoti labdarības portāla \" Ziedot.lv \" projektam \"Mazajām sirsniņām\".  Latvijas pludmales volejbolisti šajā akcijā ir iesaistījuši arī pasaulē slavenos pludmales volejbolistus: Eiropas čempionus Juliusu Brinku un Jonasu Rekermanu, Pasaules čempionus Emanuelu Rego un Alisonu Cerutti, Olimpiskos un Pasaules čempionus Todu Rodžersu un Philu Dalhauzeru. Latvijas Olimpiešu pludmales volejbolistu pasaules kausu krekliņu cena būs 30 lati, bet pasaules slaveno pludmales volejbolistu krekliņus būs iespējams iegādāties pasākuma laikā organizētajā izsolē.", "link": "https://www.delfi.lv/sports/news/vasaras-olimpiskas-speles/zinas/olimpiesi-pludmales-volejbolisti-izsolis-vertigus-spelu-kreklus.d?id=42509166"},
{"title": "Ingrīda Kraukle: Galvenais - uzdevums izpildīts", "category": "Sports", "body": "Latvijas hokeja izlase finišēja pasaules čempionātā desmitajā pozīcijā. Vai varēja būt labāks rezultāts? Protams, tas iespējams vienmēr, tomēr, objektīvi izvērtējot iespējas un resursus, jāsecina, ka galvenais treneris Pjotrs Vorobjovs izpildīja maksimālo programmu un varbūt vēl mazliet. Vienīgais lielais kalns, kuru mājinieki šopavasar gāza, bija čempionāta atklāšanas spēlē, kad cīnījās neizšķirti ar pagājušā gada zelta medaļu ieguvējiem čehiem. Punkta atņemšana nopelniem bagātajam pretiniekam kļuva par turnīra lielāko sasniegumu, kas gan uzskatāms par plāna pārpildīšanu, nevis prognozējamu iznākumu. Ļoti labi nospēlēja Sergejs Naumovs, Aleksejs Širokovs paveica darbu otrā laukuma pusē, un rezultāts 1:1 bija rokā.  Savs darbs tika paveikts pret slovēņiem, kurā Latvijas izlase pēc ilgāka pārtraukuma parādīja skatāmu hokeju ar skaistiem vārtu guvumiem. Taču sekojošā sagrāve pret kanādiešiem un zaudējums ASV valstsvienībai lika atcerēties par drūmajām krāsām, kas bija galvenās mājinieku vīzijā pirms starta čempionātā. Jā, kad atkal nāca pretī spēkos līdzīgs sāncensis norvēģi, Latvija atkal savu uzdevumu izpildīja. Ar to pietika, lai izcīnītu desmito vietu jeb sasniegtu federācijas izvirzīto mērķi.  Protams, bija iespējas tikt ceturtdaļfinālā, ja vien izdotos atrast robus amerikāņu aizsardzībā. Pievīla pašu meistarība - faktors, kas nav ietekmējams jebkura trenera vadībā mēneša ilgajā sagatavošanās. Arī Pjotram Vorobjovam, kuram nu būs jāprāto, vai turpināt sadarbību ar Latvijas izlasi. Piedāvājums esot jau izteikts, taču jautājums, vai komandai nepieciešams šis cilvēks pie vadības grožiem.  Krievijas speciālista ierašanās izlasē tika uzņemta ar dalītām jūtām, un nu tikai varēsim minēt, kā būtu, ja būtu, precīzāk - ja Leonīds Beresņevs paliktu savā amatā. Taču juku laikos nepieciešams spēcīgs vadītājs, un Vorobjovs tāds bija, pieliekot punktu spēlētāju publiskajām diskusijām. Izlasē bija tie, kuri vēlējās, un jāatzīst, darba materiāla izvēle trenerim bija maza.  Latvija tā jau nevar lepoties ar desmitiem valstsvienības kandidātu, bet daži vēl atteicās. Vorobjovs gan par to neprotestēja, bet gan strādāja, pierādot, ka arī no esošajiem var izveidot konkurētspējīgu vienību. Pēc darba Krievijas plašumos viņam šī bija jauna pieredze, kas arī varbūt neļāva saprast, ka vairums kandidātu nespēj izturēt fiziskās slodzes un vēl veiksmīgi nospēlēt čempionātā. Vai Vorobjovs pagarinās līgumu? Viņš uz Latviju tika atvilināts ar viltu, sasolot gandrīz pussimtu kandidātu, taču nu viņam skaidra patiesā situācija. Vai speciālists būs gatavs vēlreiz bāzt galvu cilpā, bet šoreiz jau apzināti? Treneris solījies galavārdu teikt tuvāko pāris mēnešu laikā. Ja tā būs negatīva, vienalga varēs viņam pateikt paldies par šopavasar padarīto. Jo īpaši tas attiecināms uz jaunās paaudzes iesaistīšanu komandā, ko viennozīmīgi veicināja šaurais kandidātu loks un paša skats no malas, nerespektējot atsevišķu indivīdu uzvārdus.  Apziņa par atbraukšanu un aizbraukšanu, nevis ilgstošu sadarbību ļāva Vorobjovam vairāk riskēt, lai arī tas nav attiecināms uz taktisko zīmējumu. Stingra turēšanās aizsardzībā un uzbrukuma attīstīšana tik, cik ļauj spēlētāju meistarība, ļāva pretiniekiem ātri vien atrast komandas lielākos trumpjus un tos neitralizēt (ASV piemērs).  Vorobjovs pieprasīja disciplīnu, visaugstāk vērtējot uzdevuma izpildi. Tas ir vienīgais izskaidrojums, kāpēc par čempionāta labākajiem tika nosaukts Herberts Vasiļjevs, Aleksejs Širokovs un Georgijs Pujacs. Visu cieņu šai trijotnei, kas ieguldīja lielu darbu, tomēr Arvīds Reķis noteikti bija pelnījis kādu no godalgām, tāpat kā varbūt arī Lauris Dārziņš, kura divi vārti debijas gadā bija vērā ņemams ieguldījums. Galvenais jāskatās uz situāciju ar realitātes sajūtu - vieta ap desmitnieka apakšgalu ir Latvijas īstā pozīcija, bet ceturtdaļfināla sliekšņa pārkāpšana šim sastāvam būtu vairāk brīnums, nekā loģisks iznākums.", "link": "https://www.delfi.lv/sports/news/hokejs/ingrida-kraukle-galvenais-uzdevums-izpildits.d?id=14460141"},
{"title": "Arvīds Reķis: kopumā nospēlējām normāli", "category": "Sports", "body": "Latvijas izlases aizsargs Arvīds Reķis, kurš spēlē ar Norvēģiju guva pirmos vārtus, pēc mača atzina, ka prieks par to, ka Norvēģija tika uzvarēta, ir liels. Vaicāts, kādu iespaidu uz komandas sniegumu atstāja pāreja uz spēli ar trim aizsargu pāriem, Reķis norādīja, ka maiņas pārsvarā bijušas īsas, tādēļ tas nekādas grūtības nav sagādājis. Viņš atzina, ka grūti spriest, vai varbūt jau ātrāk nevajadzēja pāriet uz šādu shēmu.  Komentējot savu vārtu guvumu, Reķis bija lakonisks. \"Gadās arī tā,\" viņš teica.  Aicināts izvērtēt šo turnīru kopumā, aizsargs atzina, ka Latvijas izlases sniegumā bijuši gan kāpumi, gan kritumi. \"Varējām labāk, gāja gan uz augšu, gan uz leju. Ir lietas, ko var pārdomāt, ir lietas, ko varēja darīt savādāk, bet ir jau arī pozitīvās puses. Kopumā nospēlējām normāli. Varbūt varējām vairāk domāt ar galvu, nepelnīt tik daudz noraidījumus, būt disciplinētākiem,\" sprieda spēlētājs. Atceroties, ka kādreiz Latvijas izlasei bijušas grūtības apspēlēt tieši spēkos līdzīgas vai vājākas komandas, Reķis minēja, ka šoreiz spēlēs ar Slovēniju un Norvēģiju Latvijas hokejisti vairāk gribējuši uzvarēt. \"Mēs spēlējām savās mājās un ir taču atbildība savu fanu priekšā. Gribu viņiem pateikties par lielo atbalstu, tas bija vienreizēji,\" sacīja aizsargs.", "link": "https://www.delfi.lv/sports/news/hokejs/arvids-rekis-kopuma-nospelejam-normali.d?id=14460180"},
{"title": "ASV, Grieķijā un Uzbekistānā dopinga skandāli pirms Londonas Olimpiādes", "category": "Sports", "body": "Gatavojoties  Londonas  olimpiskajām spēlēm, aizliegto vielu lietošanā pieķerti sportisti no ASV,  Grieķijas  un  Uzbekistānas , kuriem visiem bija plānots piedalīties četrgades centrālajā pasaules sporta notikumā. ASV komandā testosterons konstatēts 2010.gada pasaules čempionei telpās 400 metru skrējienā Debijai Dannai. Sportiste izcīnīja ceturto vietu olimpiskās atlases sacensībās 400 metros un viņa bija reāla kandidāte uz vietu 4x400 metru stafetes komandā. Kaut Danna pieprasījusi B proves pārbaudi, viņa pati skandāla iespaidā atsaukusi savu kandidēšanu uz dalību Olimpiādē. Vieglatlētikā skandāls arī Grieķijā - aizliegtās vielas konstatētas valsts labākā šķēpmetēja Gervasa Filipiža organismā. Pagājušajā mēnesī Filipidis piedalījās Eiropas čempionātā, bet ar rezultātu 72,39 metri nespēja kvalificēties finālsacensībām. Savukārt viņa sezonas labākais rezultāts ir 79,82 metri. Tikmēr Uzbekistānā par marihuānas lietošanu no līdzdalības olimpiskajās spēlēs atsaukts džudists Abdulls Tangrijevs, kurš 2008.gada  Pekinas  Olimpiādē izcīnīja sudrabu svara kategorijā virs 100 kilogramiem. Viņš pagājušajā gadā kļuva par pasaules čempionu un bija viens no galvenajiem favorītiem uz medaļu arī Londonā. Savukārt Uzbekistānas oficiālā versijā saka, ka Tangrijevs olimpiskās spēles izlaidīs kājas pirksta lūzuma dēļ. Londonas olimpisko spēļu atklāšanas ceremonija risināsies jau pēc nepilnām divām nedēļām - 27.jūlijā.", "link": "https://www.delfi.lv/sports/news/vasaras-olimpiskas-speles/zinas/asv-griekija-un-uzbekistana-dopinga-skandali-pirms-londonas-olimpiades.d?id=42509160"},
{"title": "Tiesā apstrīd Sausnīša pārvēlēšanu LVF prezidenta amatā", "category": "Sports", "body": "Biedrība \"Es par volejbolu!\", kas cenšas iedzīvināt Latvijas volejbola sabiedrību, tiesā apstrīdējusi Latvijas Volejbola federācijas prezidenta Ata Sausnīša pārvēlēšanu šajā amatā. Saskaņā ar LVF statūtiem, LVF prezidenta kandidāti ir jāizvirza vismaz mēnesi pirms pārvēlēšanas kopsapulces norises, bet par sapulces sasaukšanu LVF valdei ir savlaicīgi jāinformē juridiskie biedri. Biedrības \"Es par volejbolu!\" uzskatā, tas nav noticis, tādēļ uzsākta procedūra, lai apstrīdētu pieņemtos lēmumus. \"2017. gada 3. februārī notika Latvijas Volejbola federācijas (LVF) kopsapulce, kurā tika pārvēlēts līdzšinējais federācijas vadītājs  Atis Sausnītis . Biedrība \"Es par volejbolu!\", kas par savu galveno mērķi izvirzījusi ilgtermiņa attīstības plāna iedzīvināšanu Latvijas volejbola sabiedrībā, šajā laika posmā iepazīstoties un izvērtējot pieejamos kopsapulces dokumentus, kā arī saņemot informāciju no citiem LVF juridiskajiem biedriem, secina, ka notikušās LVF prezidenta pārvēlēšanas gaitā konstatējama virkne būtisku pārkāpumu. Likumā noteiktajā kārtībā esam iesnieguši prasību tiesā, ar ko tiek apstrīdēts notikušās kopsapulces sasaukšanas un prezidenta kandidāta izvirzīšanas process,\" norāda biedrības valdes priekšsēdētājs Kaspars Timermanis. \"Mūsuprāt, pārkāpumi ir ne tikai juridiska rakstura (nav LVF valdes lēmuma par kopsapulces sasaukšanu, uzaicinājums uz kopsapulci nosūtīts informatīvas e-pasta vēstules formā no LVF ģenerālsekretāra e-pasta, kuram saskaņā ar LVF statūtiem nav šādu tiesību), bet ir bijusi acīmredzama LVF vadības vēlme iespējami klusāk pārvēlēt iepriekšējo LVF prezidentu. Par to liecina gan lielā slepenība, jo informācija nebija pieejama nedz masu medijiem, nedz LVF mājaslapā internetā, gan arī nosūtīšanai izvēlētais laika posms – tieši pirms Ziemassvētku un Jaungada brīvdienām (19. decembrī). Tas nozīmē, ka daļa juridisko biedru, kas ar šo e-pasta vēstuli iepazinās tikai pēc svētku brīvdienām, pat teorētiski nevarēja izvirzīt savu prezidenta kandidātu, jo pieteikšanās termiņš bija 3. janvāris,\" uzsver Timermanis. Aprīļa vidū biedrība \"Es par volejbolu!\" par šiem konstatētajiem pārkāpumiem ir ziņojusi arī sporta veidu federācijas pārraugošajai organizācijai – Latvijas Sporta federāciju padomei. BIEDRĪBAS \"ES PAR VOLEJBOLU!\" IESNIEGUMS LSFP Tāpat biedrība atgādina, ka 2017. gada 3. februāra kopsapulcē tika iesniegts 12 LVF juridisko biedru (teju 20% no visiem LVF biedriem) parakstīts oficiāls iesniegums par ārkārtas kopsapulces sasaukšanu, kurā tiktu skatīts Latvijas volejbola attīstības plāns turpmākajiem četriem gadiem. Šis iesniegums trīs mēnešu laikā kopš iesniegšanas brīža tā arī nav izskatīts LVF valdē un jautājums par kopsapulces sasaukšanas tālāk nav virzīts. \"Joprojām gaidām plašas diskusijas par to, kā volejbola saimniecībai būtu jāattīstās tuvākajā nākotnē, tādēļ prasība par stratēģiskā plāna izskatīšanu kopsapulcē paliek mūsu galvenais mērķis,\" piebilst biedrības valdes loceklis Gatis Olte. \"Par to, ka nepieciešams arī nopietns šābrīža LVF darbības audits, šaubu nav – sacensību organizācijas ziņā LVF atpaliek no citiem volejbola sacensību organizatoriem, toties dalības maksas un citi maksājumi katru gadu pieaug. Joprojām nevienai LVF organizētajai līgai nav ģenerālsponsora vai cita veida atbalstītāja. Savukārt situācija ar LVF lēmumu valsts finansējuma novirzīšanai nevis pludmales volejbola komandu sagatavošanai Eiropas čempionāta finālturnīram, bet gan atsevišķu LVF sekretariāta darbinieku atalgojumam, parāda finanšu caurskatāmības un elementāras prioritāšu problēmas,\" akcentē Timermanis. Saskaņā ar 2016. un 2017. gada LVF budžeta datiem šīs sabiedriskās organizācijas ieņēmumu struktūrā ir gandrīz tikai valsts un pašvaldību finansējums. Vienīgais sponsors ir apdrošināšanas sabiedrība ERGO, kas atbalsta Latvijas čempionātu pludmales volejbolā.", "link": "https://www.delfi.lv/sports/news/other_kinds/voleyball/tiesa-apstrid-sausnisa-parvelesanu-lvf-prezidenta-amata.d?id=48808455"},
{"title": "Solovejs un Toms Šmēdiņš 'Saulkrastu kokteiļa' finālā uzvar Pļaviņu un Regžu", "category": "Sports", "body": "Aleksandrs Solovejs un Toms Šmēdiņš Latvijas pludmales volejbola čempionāta trešā posma, \"Saulkrastu kokteiļa\", finālā sestdien uzvarēja sacensību favorītus Mārtiņu Pļaviņu un Haraldu Regžu. Vējainos apstākļos ar ceturto numuru izliktie Solovejs un T. Šmēdiņš uzvarēja ar rezultātu 2-1 (18:21, 21:15, 15:11). Savukārt cīņā par trešo vietu Arnis Tunte un Artis Caics, kuriem turnīrā ticis 17. numurs, ar 2-1 (18:21, 21:18, 15:9) pārspēja Ģirtu Glāzeru un Sandri Andrejevu, kuri bija izlikti ar sesto numuru. Pirms tam ceturtdaļfinālu bija sasnieguši visi favorīti, bet šajā turnīra kārtā tikās abi ar pirmajiem diviem numuriem izsētie dueti - Pļaviņš/Regža un Rihards Finsters/Edgars Točs. Šajā duelī ar 2-0 (21:14, 21:16) pārāki bija Pļaviņš un Regža, kuri bija izlikti ar pirmo numuru. Sezonas pirmajā posmā Jūrmalā uzvarēja Solovejs un T.Šmēdiņš, bet otrajā etapā Rīgā triumfēja lietuvieši Luks Kazdailis un Arns Rumševičs. Tā kā olimpiskā sezona pludmales volejbolā ir īpaši intensīva, Latvijas čempioni tiks kronēti jau sezonas vidū posmā, kad nākamnedēļ Jūrmalā tiks aizvadīts finālposms. Tajā dalību plānojuši visi labākie valsts dueti, tai skaitā olimpieši Aleksandrs Samoilovs un Jānis Šmēdiņš. Šogad Latvijas čempionātā vīriem plānoti seši posmi, bet dāmām - četri. Turklāt pirmo reizi etaps paredzēts arī Alūksnē, kur pludmales volejbolisti sacentīsies no 5. līdz 7. augustam. Savukārt sezonas pēdējais posms no 26. līdz 28. augustam tiks aizvadīts Eiropas Volejbola konfederācijas (CEV) Jūrmalas \"Masters\" kategorijas posma stadionā, kurā būs teju 3000 vietas, un tas ir iekļauts Austrumeiropas Volejbola zonālās asociācijas (EEVZA) kalendārā, tādēļ pulcēs arī ārzemju duetus.", "link": "https://www.delfi.lv/sports/news/other_kinds/voleyball/solovejs-un-toms-smedins-saulkrastu-kokteila-finala-uzvar-plavinu-un-regzu.d?id=47683773"},
{"title": "Samoilovs un Šmēdiņš pirms Rio spēlēm cīnīsies par Latvijas čempionu titulu", "category": "Sports", "body": "Gaidāmajā nedēļas nogalē no 22. līdz 24. jūlijam Jūrmalas pludmales centrā Majoros norisināsies šīs sezonas Latvijas čempionāta pludmales volejbolā \"Ergo Open 2016\" fināls, kurā par čempionu titulu cīnīsies Latvijas labākie pludmales volejbolisti, viņu vidū arī Jānis Šmēdiņš un Aleksandrs Samoilovs, informēja Latvijas Volejbola federācija. Latvijas čempionāta fināls šogad tiks aizvadīts sezonas vidū, lai spētu pulcēt pēc iespējas spēcīgāku dalībnieku sastāvu. Šobrīd ir pauze starp Pasaules kausa posmiem, kuras laikā sportisti trenējas mājās, tādēļ \"Ergo Open 2016\" būs iespēja klātienē vērot Jāņa Šmēdiņa/Aleksandra Samoilova spēles, neilgi pirms došanās uz Riodežaneiro olimpiskajām spēlēm. Tāpat dalībai turnīrā pieteikušies starptautiskajā apritē sevi pierādījušie Mārtiņš Pļaviņš/Haralds Regža, kā arī meiteņu dueti Marta Ozoliņa/Alise Lece un Tīna Graudiņa/Paula Ņečiporuka. Pērnā gada Latvijas čempioni Rihards Finsters/Edgars Točs un Lana Sorokina/Inese Jursone šogad savu titulu neaizstāvēs. Edgars Točs pārinieka traumas dēļ startēs ar Armandu Āboliņu, bet Inese Jursone ir apvienojusi spēkus ar Līvu Solu. Latvijas Volejbola federācijas prezidents Atis Sausnītis ir gandarīts, ka Latvijas čempionāta finālā spēlēs valsts labākie pludmales volejbolisti. \"Čempionu tituls viennozīmīgi ir svarīgs, tāpēc ir būtiski, ka visiem sportistiem ir iespēja par to cīnīties. Un ne mazāk svarīgi ir tik tuvu Rio olimpiskajām spēlēm Jāni un Aleksandru redzēt tepat Jūrmalā, \"Ergo Open\" čempionātā,\" sacīja Sausnītis. Piektdien Jūrmalas pludmales centrā vīriešu dueti aizvadīs kvalifikācijas cīņas, bet sestdien un svētdien norisināsies pamatturnīrs sievietēm un vīriešiem. Svētdien sākot no plkst. 14:00 sāksies cīņa par medaļām, tāpat notiks vairāki konkursi arī skatītājiem. Šajā gadā \"Ergo Open\" čempionātā vēl tiks aizvadīti divi posmi. 5.–7. augustam Latvijas čempionāta posms pirmo reizi norisināsies Alūksnē, bet vasaras beigās 26.–28. augustā Jūrmalā tiks aizvadīts pēdējais posms, kas iekļauts arī Austrumeiropas Volejbola zonālās asociācijas (EEVZA) kalendārā un pulcēs reģiona labākās komandas.", "link": "https://www.delfi.lv/sports/news/other_kinds/voleyball/samoilovs-un-smedins-pirms-rio-spelem-cinisies-par-latvijas-cempionu-titulu.d?id=47699865"},
{"title": "Foto: Vējaini aizvadīta 'Jūrmala Masters' 'Delfi' mediju kausa izcīņa pludmales volejbolā", "category": "Sports", "body": "Jūrmalas pludmales centrā pozitīvā un izklaidējošā atmosfērā aizvadīts līdz šim vērienīgākais \"Jūrmala Masters Delfi mediju kauss\" pludmales volejbolā. Mediju pārstāvju cīņas notika pludmales volejbola laukumos, kur septembrī noritēs līdz šim vērienīgākais pludmales volejbola notikums Baltijā - 2016 CEV Eiropas čempionāts pludmales volejbolā \"Jūrmala Masters\" dāmām un kungiem. Šis čempionāts Jūrmalā pulcēs Eiropas pludmales volejbola eliti. \"Jūrmala Masters Delfi mediju kausā\" pludmales volejbolā šogad pieteicās rekordliels dalībnieku skaits - 27 komandas, kuras sacentās trīs grupās: sporta klasē vīriešiem, MIX un tautas klasē. Sporta klasē uzvaru izcīnīja LETA komanda, kurā startēja Uģis Dombrovskis un Gatis Kristovskis. Otro vietu ieguva \"adQueta Latvia\" (Māris Krasņikovs, Lauris Apsis), bet trešo - \"Reģionu mediji\" (Uldis Salmiņš, Ralfs Kļaviņš). MIX grupā uzvarēja komanda \"Triple 20\" (Līga Strazdiņa un Matīss Bāliņš), otrie palika \"Carat\" sportisti(Agnese Dimbira, Raitis Avots), bet trešie - \"Adell\" komanda (Paula Svara, Varis Lāzo). Savukārt tautas klasē uzvarēja \"Super FM\" komanda, aiz sevis atstājot \"Sportacentrs\" un \"IDEAlisti\" komandas. 2016 CEV Eiropas čempionāts pludmales volejbolā \"Jūrmala Masters\" norisināsies no 1. līdz 4. septembrim Jūrmalas pludmales centrā. Čempionātā volejbola līdzjutējiem būs gan iespēja vērot augstākā līmeņa pludmales volejbola spēles, gan arī iesaistīties dažādās izklaides aktivitātēs.", "link": "https://www.delfi.lv/sports/news/other_kinds/voleyball/foto-vejaini-aizvadita-jurmala-masters-delfi-mediju-kausa-izcina-pludmales-volejbola.d?id=47702283"},
{"title": "Samoilovs un Šmēdiņš iekļūst Longbīčas 'Grand Slam' turnīra izslēgšanas spēlēs", "category": "Sports", "body": "Latvijas pludmales volejbolisti  Aleksandrs Samoilovs  un  Jānis Šmēdiņš  ceturtdien tika pie otrās uzvaras Pasaules kausa Longbīčas \" Grand Slam \" turnīrā, nodrošinot sev vietu izslēgšanas spēlēs. Nesen Riodežaneiro olimpiskajās spēlēs startējušais Latvijas duets, kurš Longbīčas turnīrā ir izlikts ar otro numuru, B apakšgrupas otrās kārtas mačā ar 2-0 (21:14, 21:13) sagrāva Tilo Bakhausu/Štefanu Vindšeifu. Samoilovs un Šmēdiņš abos setos jau to sākuma daļā ieguva drošu pārsvaru, kuru bez problēmām nosargāja. Ar divām uzvarām Latvijas duets ir pirmajā vietā grupā. Grupu turnīru Samoilovs un Šmēdiņš noslēgts vēlāk piektdien pret Jonatanu Erdmanu un Benetu Poņevacu no Vācijas. Jau ziņots, ka trešdien Samoilovs/Šmēdiņš pirmajā cīņā ar 2-1 (17:21, 21:17, 15:9) pieveica Čīles brālēnus Estevanu Grimaltu un Marko Grimaltu, kuri turnīrā izlikti ar 15. numuru. Tikmēr Mārtiņš Pļaviņš un Haralds Regža, kuri turnīrā ir izlikti ar 17. numuru, trešdien turnīru sāka ar 2-1 (21:16 18:21, 19:17) pārspējot poļus Mihalu Kadziolu un Jakubu Šalankeviču, kuriem ticis 16.numurs. Piektdien Pļaviņš un Regža A apakšgrupas spēlēs tiksies ar amerikāņiem Filu Dalhauzeru un Nikolasu Lusenu, kuri olimpiskajās spēlēs aizkļuva līdz ceturtdaļfinālam, kā arī francūžiem Romēnu di Žjantomaso un Maksimu Tjersī. Sacensības Longbīčā ir pēdējais no četriem \"Grand Slam\" turnīriem šosezon. Jūnijā Samoilovs un Šmēdiņš uzvarēja latviešu līdzjutējiem iecienītajā Olštinas \"Grand Slam\" turnīrā. Nākamajā nedēļā abi Latvijas dueti piedalīsies Eiropas Volejbola konfederācijas (CEV) Jūrmalas \"Masters\" pludmales volejbola turnīrā. Samoilovam un J. Šmēdiņam šis ir pirmais turnīrs pēc dalības olimpiskajās spēlēs, kur Latvijas labākais duets neizkļuva no apakšgrupas, ieņemot dalītu 19. vietu. Samoilovam Riodežaneiro bija jau trešās olimpiskās spēles karjerā, jo 2008. gadā Pekinā viņš startēja kopā ar Pļaviņu, bet pirms četriem gadiem Londonā spēlēja kopā ar Ruslanu Sorokinu. Tikmēr Šmēdiņam šis bija otrais starts Olimpiādē. Pirms četriem gadiem viņš kopā ar Pļaviņu izcīnīja olimpisko bronzas medaļu. 2013. un 2014. gada sezonu Samoilovs un Šmēdiņš noslēdza kā pasaules ranga līderi.", "link": "https://www.delfi.lv/sports/news/other_kinds/voleyball/samoilovs-un-smedins-ieklust-longbicas-grand-slam-turnira-izslegsanas-speles.d?id=47838117"},
{"title": "Visvairāk medaļu pasaules vieglatlētikas čempionātā izcīna ASV", "category": "Sports", "body": "Pasaules vieglatlētikas čempionāta, kas svētdien noslēdzās Dienvidkorejas pilsētā Tegu, neoficiālajā medaļu vērtējumā uzvarēja ASV. ASV sportisti kopā ieguva 25 godalgas (12 zelta, astoņas sudraba un piecas bronzas medaļas), apsteidzot Krieviju, kas ieguva deviņus zeltus, četrus sudrabus un sešas bronzas. Tikmēr trešā ar septiņām zelta, sešām sudraba un četrām bronzas godalgām palika Kenija. Četras zelta medaļas ieguva Jamaikas sportisti, trīs zelti nonāca Vācijas īpašumā, divas zelta godalgas izcīnīja Lielbritānijas sportisti, bet pa vienai zelta godalgai ieguva Ķīna, Austrālija, Etiopija, Ukraina, Botsvāna, Brazīlija, Polija, Jaunzēlande, Japāna un Grenāda. Kopā pie godalgām tika 41 valsts sportists, kuru vidū ar bronzas godalgu bija arī Latvijas tāllēcēja Ineta Radeviča. Kā ziņots, pasaules vieglatlētikas čempionātā Latviju pārstāvēja 15 sportisti.", "link": "https://www.delfi.lv/sports/news/other_kinds/atlethics/visvairak-medalu-pasaules-vieglatletikas-cempionata-izcina-asv.d?id=40453979"},
{"title": "Iespējams, čehiem spēlē pret ASV būs jāiztiek bez Baroša", "category": "Sports", "body": "Visticamāk, Čehijas izlases spēlē pret ASV valstsvienību, kas notiks pirmdien, laukumā nevarēs doties čehu uzbrukuma vien no līderiem – Milans Barošs, atklāja izlases aizsargs Martins Jiraneks. Runājot par pārējo izlases biedru fizisko stāvokli, Jiraneks pastāstīja: \"Visi pārējie, ieskaitot Rosicki, Galašeku un Kolleru, kuri nesen vēl bija traumēto sarakstā, ir pilnībā gatavi spēlei. Kollers ir beidzot sasniedzis labu fizisko formu, pa ko liecina divi gūtie vārti pārbaudes spēlē pret Trinidadu un Tobago.\" Atgādinām, ka Čehijas izlase pirmdien E grupas apakšgrupas spēlē mērosies spēkiem ar ASV izlasi, savukārt otrajā šās apakšgrupas spēlē pirmdien tiksies Itālijas un Ganas valstsvienības.", "link": "https://www.delfi.lv/sports/news/futbols/iespejams-cehiem-spele-pret-asv-bus-jaiztiek-bez-barosa.d?id=14689384"},
{"title": "Kenijas skrējējas iegūst visas medaļas PČ pirmajā dienā", "category": "Sports", "body": "Unikāla situācija izveidojusies pasaules vieglatlētikas čempionātā – sacensību pirmajā dienā visas medaļas ieguvušas tikai Kenijas skrējējas. Jau ziņots, ka kenijietes sestdien triumfēja maratonā, ieņemot pirmās trīs vietas. Pēc tam Kenijas skrējējas dominanci garajās distancēs apliecināja arī 10 000 metros, iegūstot visu medaļu komplektu arī šajā distancē. Par čempioni kļuva Viviana Čerijota (30:48,98 minūtes), apsteidzot savas tautietes Salliju Kipjego un Linetu Masai. Čerijota ir arī galvenā favorīte uz zeltu 5000 metru distancē.", "link": "https://www.delfi.lv/sports/news/other_kinds/atlethics/kenijas-skrejejas-iegust-visas-medalas-pc-pirmaja-diena.d?id=40325043"},
{"title": "Mirusi Ščerbatiha māte, Latvijas visvairāk titulētā svarcēlāja dedzīgākā atbalstītāja", "category": "Sports", "body": "Mirusi Latvijas visvairāk titulētā svarcēlāja Viktora Ščerbatiha māte Tatjana, kuras slimības dēļ atlēts atsauca dalību pagājušajā nedēļā Krievijas pilsētā Kazaņā notikušajā Eiropas čempionātā, apstiprināja Latvijas Olimpiskās vienības speciāliste sabiedrisko attiecību jautājumos Marita Vilciņa. Negaidītas smagas veselības likstas piemeklēja Ščerbatiha māti, kā dēļ sportists vairāk bija norūpējies par viņu un psiholoģiski nebija gatavs startēt sacensībās. Tatjana bija viena no sava dēla dedzīgākajām atbalstītājām un parasti devās līdzi uz visām lielākajām sacensībām. Par sportista karjeras beigām Ščerbatihs gan nedomājot un gatavosies pasaules čempionātam, kas novembra pirmajā pusē risināsies Parīzē un būs arī kvalifikācijas sacensības 2012.gada Londonas olimpiskajām spēlēm. Pēc 2009.gada decembrī veiktās meniska operācijas Ščerbatihs tikai pagājušajā vasarā atsāka pilnvērtīgus treniņus. Taču sezonā galvenajās sacensībās - pasaules čempionātā - Ščerbatihu septembrī Turcijā piemeklēja neveiksme, jo grūšanas disciplīnā viņš nopelnīja nulli un palika bez rezultāta, lai gan pēc pirmās disciplīnas raušanas bija ceturtais. Ščerbatihs 2007.gadā kļuva par pasaules čempionu, savukārt 2009.gadā pasaules meistarsacīkstēs viņš izstājās ceļgalu problēmu dēļ. Pasaules čempionātos Ščerbatihs vēl ir izcīnījis bronzas medaļas 1997., 1998. un 2003.gadā. Arī 2008.gadā Pekinas olimpiskajās spēlēs Ščerbatihs nopelnīja bronzas godalgu, bet 2004.gadā Atēnās kļuva par olimpisko vicečempionu.", "link": "https://www.delfi.lv/sports/news/other_kinds/other/mirusi-scerbatiha-mate-latvijas-visvairak-tituleta-svarcelaja-dedzigaka-atbalstitaja.d?id=38097925"},
{"title": "Ščerbatiham otrā vieta Baltijas kausa izcīņā", "category": "Sports", "body": "Divkārtējais olimpisko spēļu medaļnieks svarcelšanā Viktors Ščerbatihs sestdien izcīnīja otro vietu Baltijas kausa izcīņas sacensībās, kas risinājās Polijas pilsētā Gdaņskā. Latvijas sportists raušanā pacēla 187 kilogramus, bet grūšanā uzcēla 208 kilogramus smagu svaru stieni, kas summā deva 395 kilogramus. Ņemot vērā Sinklēra punktu skaitīšanas sistēmu, Ščerbatihs ar 406,44 punktiem ieņēma otro vietu, bet pirmo vietu ar 413,33 punktiem izcīnīja polis Marcins Dolega, kurš raušanas un grūšanas summā pacēla 383 kilogramus. Jāpiebilst, ka sacensībās piedalījās tikai četri svarcēlāji. Tikmēr U-20 vecuma grupā trešo vietu izcīnīja Latvijas sportists Artjoms Žerebkovs, kurš raušanā pacēla 105 kilogramus, bet grūšanā uzcēla 130 kilogramus smagu svaru stieni, summā tiekot pie 235 kilogramiem. Arī šajās sacensībās piedalījās tikai četri sportisti. Savukārt sieviešu konkurencē pie piektās vietas septiņu dalībnieču konkurencē tika Rebeka Koha. Latvijas sportiste raušanā pacēla 47 kilogramus, bet grūšanā uzcēla 60 kilogramus smagu svaru stieni, kas summā deva 107 kilogramus.", "link": "https://www.delfi.lv/sports/news/other_kinds/other/scerbatiham-otra-vieta-baltijas-kausa-izcina.d?id=39746865"},
{"title": "Radeviča kvalificējas EČ finālam tāllēkšanā; Urtāns netiek finālā", "category": "Sports", "body": "Latvijas tāllēcēja Ineta Radeviča trešdien Helsinkos kvalificējās Eiropas vieglatlētikas čempionāta finālsacensībām. Radeviča vienīgā no Latvijas tāllēcējām iekļuva finālā. Lauma Grīva kvalifikācijā palika pirmā \"aiz svītras\" un ieņēma 13.vietu, bet Māra Grīva palika 27.vietā. Radevičai vietu finālā nodrošināja 6,44 metru tāls lēciens otrajā mēģinājumā. Pašreizējā Eiropas čempione Radeviča kvalifikācijā uzrādīja devīto labāko rezultātu. Tāllēkšanas fināls notiks ceturtdien.  Tikmēr Lauma Grīva ar rezultātu 6,37 metri palika 13.vietā. Lai iekļūtu finālā, viņai pietrūka divu centimetru. Savukārt Māra Grīva kvalifikācijā uzrādīja rezultātu 6,00 metri. Vēl trešdien rīta pusē Helsinkos finālam nespēja kvalificēties lodes grūdējs  Māris Urtāns , kura rezultāts kvalifikācijā bija 19,25 metri. Tas viņam deva 15.vietu. Kvalifikācijas normatīvs bija 20,30 metri, bet, lai iekļūtu starp 12 labākajiem un startēt finālā, pietika ar 19,48 metru tālu grūdienu.", "link": "https://www.delfi.lv/sports/news/other_kinds/atlethics/radevica-kvalificejas-ec-finalam-talleksana-urtans-netiek-finala.d?id=42465854"},
{"title": "Titulētā sprintere Fēliksa šogad noslēgs karjeru", "category": "Sports", "body": "Titulētā ASV sprintere Elisona Fēliksa šogad noslēgs karjeru, trešdien paziņoja 36 gadus vecā vieglatlētikas zvaigzne. Savu atvadu sezonu sportiste vēlas veltīt kā pateicības žestu sportam. \"Esmu atdevusi visu skriešanai un pirmo reizi neesmu pārliecināta, vai man palicis, ko dot,\" sociālajā vietnē \"Instagram\" raksta sportiste. \"Vēlos pateikties sportam un cilvēkiem, kas palīdzēja manā ceļā un vienīgais veids, kā to varu izdarīt, ir ar vēl vienu skrējienu.\" Fēliksa gan neatklāja plānus par dalību sacensībās šajā gadā, bet, visticamāk, viens no mērķiem ir dalība jūlijā Jūdžinā paredzētajā pasaules čempionātā. Ar 11 medaļām Fēliksa ir visu laiku titulētākā ASV vieglatlēte olimpiskajās spēlēs. Viņa ir četrkārtēja čempione 4x400 metru stafetē, divkārtēja čempione 4x100 metru stafetē un 2012.gada čempione 200 metros. Fēliksas kontā ir arī trīs sudraba un viena bronzas medaļa olimpiskajās spēlēs. Tāpat ASV sprintete ir trīspadsmitkārtēja pasaules čempione, meistarsacīkstēs izcīnot arī trīs sudraba un divas bronzas godalgas. Neviens cits vieglatlēts planētas čempionātos nav izcīnījis tik daudz medaļu.", "link": "https://www.delfi.lv/sports/news/other_kinds/atlethics/tituleta-sprintere-feliksa-sogad-noslegs-karjeru.d?id=54245644"},
{"title": "'MVP': Eirolīgas klubs Rīgā, Porziņģa jaunā realitāte un hokeja 'brīnišķīgais prāts'", "category": "Sports", "body": "Lai gan aizvadītā nedēļa dāvāja šikas brīvdienas un laiks aiz loga nebūt nebija tāds, lai pavadītu ilgas stundas ekrānos, sporta cienītāji Latvijā izrādījās ļoti aktīvi lasītāji – vismaz tā novērojām mēs, sporta medijs  MVP . Bet varbūt vienkārši pie vainas aizraujošās tēmas! Jo tādu mums viņnedēļ netrūka. Sapnis par Latvijas klubu basketbola  Eirolīgā  nav jauns – tā saknes atradīsiet vēl pagājušā gadsimta deviņdesmitajos.  Basketbola  ļaužu valodās šīs runas atgriežas atkal un atkal, taču allaž noslēdzas ar grūtsirdīgu nopūtu un tēmas maiņu. MVP nolēma spert mazu solīti tālāk un nopūtas vietā parēķināt. Aprunājoties ar Latvijas vadošajiem treneriem, basketbola ļaudīm un Eiropas tirgū strādājošiem aģentiem, kā arī ņemot talkā pieejamos skaitļus, uz papīra tapa komanda – reāli spēlētāji, izmaksas, pozīcijas un priekšnoteikumi sapņa materializēšanai īstenībā. Lasīt vairāk Vājākā komandā, bet lielākā komfortā – apmēram šādi var rezumēt  Kristapa Porziņģa  sesto sezonu  NBA , kas pirms pusotras nedēļas noslēdzās Atlantā. Lēmums, ko  Dalasā  pieņēma pēdējās stundās – ja ne minūtēs – pirms aizvērās darījumu tirgus durvis, šobrīd ļauj justies labi visām iesaistītajām pusēm, tomēr īstais eksāmens vēl priekšā. Tāpat kā priekšgājēji,  Vašingtona  šo lappusi pāršķīrusi vienlaikus kā ar sajūsmu, ka ieguvusi vienradzi, tā bažīgu cerību – ka unikālais dzīvnieks nebūs klibs... Lasīt vairāk Lielākā daļa Latvijas sporta cienītāju Rodžera Nīlsona vārdu noteikti dzird pirmoreiz. Kādēļ tā – pat grūti izskaidrot, jo šis kanādietis  hokeja  spēles vēsturē atstājis zīmīgas pēdas – pietiekami, lai tiktu uzņemts Slavas zālē. Gaisā sākot virmot pasaules čempionāta noskaņām, ir piemērots brīdis izstāstīt šo hokeja leģendu. Jo Nīlsona atradumi mainīja hokeja noteikumus visā pasaulē. Lasīt vairāk Vēl pagājušajā nedēļā  Raimonds Rudzāts lika galdā dažus pretargumentus , oponējot LOK bijušā prezidenta Aldona Vrubļevska iepriekšējā nedēļā  'MVPersonība'  sarunā paustajam redzējumam par  Mairi Briedi , Egīls Jurisons atklāja  pēdējos pavērsienus Latvijas vieglatlētikas virtuvē , kurai draud pamatīgas nepatikšanas, savukārt Jānis Freimanis  iepazīstināja ar Garijs Kasparova dzīves stāstu  – par opozicionāru dzīves garumā, kas nebija piejaucējams PSRS ideoloģijai nedz spožās šahista karjeras laikā, nedz tagad – kad sliktākās padomju tradīcijas pārņēmis  Vladimira Putina  diriģētais Kremlis. Šonedēļ pēc ilgāka laika atgriezīsimies  Ukrainā , kur ar ieroci rokās savu zemi aizstāv arī kāds mūsu pusē basketbola ļaudīm ar ilgāku stāžu labi zināms vīrs – ar kuru sazinājāmies un aprunājāmies par to, kas notiek Kijivas pievārtē. Pagājušajā nedēļā tēmu pārprodukcijas rezultātā ārpus  MVP  plāniem palika divas jau pieteiktās lietas, ko tad paveiksim šajā nedēļā – paskaitīsim naudu, kas tiek tērēta kādas ļoti pretrunīgi vērtētas Latvijas sporta iestādes uzturēšanai pie dzīvības, kā arī pašķetināsim kādu interesantu spiegu lietu no Austrumiem. Aprunāsimies ar Latvijas izlases treneri, sagaidīsim izšķirošās spēles  NHL  un kas sakāms būs  Armandam Pučem .", "link": "https://www.delfi.lv/sports/news/basketbols/mvp-eiroligas-klubs-riga-porzinga-jauna-realitate-un-hokeja-briniskigais-prats.d?id=54254194"},
{"title": "Mūzei otrā vieta Dimanta līgas posmā Parīzē; Čakšam otrā vieta sacensībās Madridē", "category": "Sports", "body": "Latvijas šķēpmetēja  Līna Mūze  sestdien  Dimanta līgas  posmā Parīzē izcīnīja otro vietu desmit šķepmetēju konkurencē. Jau pirmajā mēģinājumā Mūze sasniedza labāko rezultātu, šķēpu metot 62,56 metrus tālu. Otrais mēģinājums viņai netika ieskaitīts, trešajā šķēps lidoja 62,06 metrus tālu, kamēr atlikušajos trīs mēģinājumos viņai neizdevās mest šķēpu tālāk par 60 metriem - attiecīgi 58,38 metri, 57,33 metri un 53,88 metri. Uzvaru izcīnīja Japānas šķēpmetēja Haruka Kitaguči (63,13 m), bet trešo vietu ieņēma lietuviete Liveta Jasunaite, kura, metot šķēpu 62,09 metrus tālu, sasniedza savu jaunu labāko šīs sezonas rezultātu. Labāko piecinieku noslēdza Austrālijas sportistes Makenzija Litla (61,23 m) un Kelsija Lī Bārbere (60,60 m). Latvijas šķēpmetējs Gatis Čakšs sestdien Madridē sacensībās, kurām piešķirts Starptautiskās Vieglatlētikas federācijas (\"World Athletics\") Kontinentālās tūres sudraba statuss, izcīnīja otro vietu. Pirmie trīs mēģinājumi Latvijas sportistam netika ieskaitīti, bet ceturtajā viņam izdevās aizmest šķēpu 76,53 metrus tālu. Piektais mēģinājums atkal bija neveiksmīgs, taču pēdējā viņam izdevās sasniegt labāko rezultātu, kas bija 77,79 metri. Pirmo vietu ieņēma spānis Manu Kihera, kurš šķēpu meta 80,29 metrus tālu. Labāko trijnieku noslēdza Dienvidāfrikas Republikas sportists Valdo Smits, labākajā mēģinājumā metot šķēpu 77,49 metrus tālu. Sacensībās startēja seši šķēpmetēji.", "link": "https://www.delfi.lv/sports/news/other_kinds/atlethics/muzei-otra-vieta-dimanta-ligas-posma-parize-caksam-otra-vieta-sacensibas-madride.d?id=54469298"},
{"title": "Rītiņš, gaviļu pavadīts, stafetē nes olimpisko lāpu", "category": "Sports", "body": "Trešdien Kentas grāfistē, Lielbritānijā, olimpiskās lāpas stafetē piedalījās arī restorāna \"Vincents\" šefpavārs un biedrības \"Slow Food Riga\" priekšsēdētājs Mārtiņš Rītiņš. Viņš gaviļu un foto zibšņu pavadīts pieveica aptuveni 300 metru garu distanci Londonas olimpisko spēļu lāpas stafetē. Rītiņš ceļā devās skriešus, taču distanci beidza raitā solī, olimpisko lāpu turot paceltu augstu gaisā, novēroja aģentūra LETA. Rītiņš aģentūrai LETA sacīja, ka nekad iepriekš nav izjutis tik lielu atbildību. Vēl neilgi pēc skrējiena viņam bija grūti aprakstīt savas emocijas, jo lāpas nešana bijis neaprakstāms piedzīvojums. \"Sajūtas ir grūti izstāstīt, jo tajā brīdī nezināju, kur biju un atrados.\" Rītiņš atklāja, ka lāpas nešanas laikā dziedājis divas dziesmas - \"Mēs jautrie pavāri\" un \"Daugav's abas malas\". Latviju stafetē pārstāv kopumā četri lāpneši - sporta skolotājs Aivars Čaklis no Ventspils, tulkotāja Ieva Liepiņa no Rīgas, Valmieras SOS bērnu ciemata audzēkne Linda Kļaviņa un Rītiņš. Latvijas lāpas nesēji Lielbritānijā kopumā mēro nepilnu pusotru kilometru garu distanci. Londonas 2012.gada olimpisko spēļu lāpas stafete Lielbritānijā aizsākās 18.maijā. Līdz pat olimpisko spēļu atklāšanai 27.jūlijā olimpiskā uguns 8000 lāpas nesēju rokās 70 dienu laikā apceļos visu Lielbritāniju, kopumā mērojot 8000 jūdžu.", "link": "https://www.delfi.lv/sports/news/vasaras-olimpiskas-speles/zinas/ritins-gavilu-pavadits-stafete-nes-olimpisko-lapu.d?id=42519284"},
{"title": "Šķēpmetēja Mūze neilgi pirms olimpiskajām spēlēm pievienojusies Eidukas treniņu grupai", "category": "Sports", "body": "Viena no Latvijas vadošajām šķēpmetējām Līna Mūze neilgi pirms  Londonas  olimpiskajām spēlēm pievienojusies pieredzējušās  Valentīnas Eidukas  treniņu grupai, sarunā pastāstīja Mūze. Pagājušā gada Eiropas U-20 čempionāta sudraba medaļas ieguvēja savu sportistes karjeru jau 12 gadu vecumā uzsāka Smiltenē pie Guntara Marksa, bet pēc tam attīstību turpināja pie Andreja Vaivada.  Kā ziņots, jūnija beigās Helsinkos notikušajā Eiropas čempionātā Mūze ierindojās desmitajā vietā un uz Eidukas treniņu grupu viņa pārgājusi tieši pēc šīm sacensībām. \"Gribējās ko mazliet citādāku. Situācija bija sarežģīta - novērtēju visu, ko iepriekšējais treneris deva, tomēr tagad man jādodas tālāk,\" pastāstīja 19 gadus vecā Mūze. \"Pie Valentīnas treniņos man daudz vairāk jāveic tehnikas uzlabošanas un spēka vingrinājumi, tagad pati jūtu, ka kājas un ķermeņa augšdaļa paliek spēcīgāka, jo iepriekš savā karjerā nebiju daudz darbojusies ar svaru zālē. Tagad galvenais ir sakārtot tehniku - vieglāk ir iemācīties dejot Latīņamerikas dejas nekā pareizu šķēpmešanas tehniku. Tomēr cīnāmies, lai uz Olimpiādi viss būtu labi.\" Mūzei no visiem Latvijas sportistiem  Olimpiādei  kvalificējās pati pēdējā. Liepājā notikušajā Latvijas Olimpiādē, kas bija priekšpēdējā kvalificēšanās dienā, viņai neizdevās sasniegt nepieciešamo A normatīvu, tomēr jau nākamajā dienā Mūze startēja Kauņā notikušā  Lietuvas  atklātajā čempionātā, normatīvu pārspējot par nieka četriem centimetriem un sasniedzot ilgi gaidīto mērķi. \"Liepājā uz starta izgāju satraukusies, jo uzskatīju, ka tā ir mana pēdējā iespēja. Pēc tam gauži raudāju, tomēr pienāca klāt Latvijas izlases treneris Edvīns Krūms un teica, ka ir sacensības Lietuvā,\" nepilnas divas nedēļas senos notikumus atcerējās Mūze. \"Uzreiz stadionā sāku meklēt, kurš mani varētu aizvest, un atradu kārtslēcējus. Svētdien jau biju pilnībā nomierinājusies un gāju kā tiešām uz pēdējo startu, saņemot dāvanu normatīva izskatā.\" \"Lietuvā normatīvu izpildīju jau ar pirmo mēģinājumu, bet pēc tam veicu arī pārējos metienus, vēloties vēl vairāk uzlabot rezultātu. Tomēr pēc tam no treneres dabūju pa mizu, jo viņa teica, ka nevajadzēja, jo pašu galveno - normatīvu - taču biju ieguvusi. Es gan tajā brīdī jutu, ka man vēl ir iekšā,\" stāstīja šķēpmetēja. \"Pēc normatīva sasniegšanas bija realizējies viss mans četrgades darbs un beidzot varēju uzelpot. Var teikt, ka pēdējā dienā ar roku aizķēru aizejošo Londonas vilcienu.\" Londonas olimpiskajās spēlēs Latviju pārstāvēs maksimāli iespējamais šķēpmetēju skaits - seši. Uz starta dosies  Vadims Vasiļevskis ,  Ainārs Kovals  un  Zigismunds Sirmais , kā arī  Madara Palameika ,  Sinta Ozoliņa-Kovala  un Mūze. Zīmīgi, ka no šiem sešiem šķēpmetējiem pie Eidukas, kura tika atzīta par pagājušā gada Eiropas labāko treneri, pašlaik netrenējas vienīgi Palameika. Pēdējā laikā Latvijas vadošajiem šķēpmetējiem, īpaši vīriešiem, bieži tiek pārmesta psiholoģiskā nenoturība, bet Mūze uzskata, ka viņa vēl ir jauna. \"Domāju, ka tas nāks ar laiku, bet man pašai liekas, ka esmu stipra arī tagad,\" stāstīja Mūze. \"Helsinkos pirmoreiz startēju ar visām pasaules vadošajām šķēpmetējām. Sākumā bija neliels šoka stāvoklis, bet pēc tam parādījās cīņasspars, ka jācīnās un jāmet vismaz 60 metri, lai kaut ko sasniegtu.\" Mūze uzskata, ka Londonas Olimpiādē tiks sasniegti ļoti augsti rezultāti. \"Lai uz kaut ko pretendētu, būs jāmet vismaz personiskais rekords. Ja man izdotos iekļūt labāko 12 vidū, būtu ļoti, ļoti apmierināta, par labāko divdesmitnieku būtu priecīga, bet galvenais mērķis ir sasniegt personisko rekordu. Pie jaunās treneres jūtos stiprāka un spēcīgākā, bet galvenais - jāizlabo kļūdas.\" Kā izteicās jaunā šķēpmetēja, viņa ņem vērā treneres Eidukas pateiktos vārdus pirms Eiropas čempionāta. \"Viņa man toreiz ieteica uzkurināties un nepaijāt šķēpu. Tā arī vēlos rīkoties Londonā.\" Mūze pastāstīja, ka viņai sektorā palīdz, ja jūt arī kādas citas latviešu šķēpmetējas klātbūtni. \"Ja jūtu citas meitenes plecu blakus, gribas cīnīties vēl vairāk un pierādīt, ka mēs, latvietes esam spēcīgas šķēpmetējas. Sacensību laikā apkārt gan cenšos maz skatīties, tomēr klusībā turu īkšķus arī par pārējiem savējiem.\" Londonas olimpiskās spēles sāksies 27.jūlijā, bet priekšsacīkstes šķēpmešanā sievietēm risināsies 7.augustā.", "link": "https://www.delfi.lv/sports/news/vasaras-olimpiskas-speles/zinas/skepmeteja-muze-neilgi-pirms-olimpiskajam-spelem-pievienojusies-eidukas-treninu-grupai.d?id=42520736"},
{"title": "IIHF izmaina sacensību nolikumu", "category": "Sports", "body": "Kā jau tika prognozēts, IIHF atteicās no iepriekš paradzētās 2007.gada čempionāta apakšgrupu izlozes un nākamsezonas grupas sadalīs saskaņā ar 2006.gada IIHF izlašu reitingu. Lai izvairītos no pārbraucieniem, komandas pēc otrās kārtas ceturtdaļfinālā tiksies ar savas apakšgrupas komandām (E1 ar E4, F2 ar F3 utt). Izmaiņas skārušas arī punktu skaitīšanas sistēmu. Par uzvaru pamatlaikā tiks piešķirti trīs punkti. Neizšķirta gadījumā tiks izspēlēts 5 minūšu pagarinājums, kam sekos pēcspēles soda metieni. Uzvarētājs pēcspēles soda metienos vai pagarinājumā nopelnīs divus punktus, zaudētājs vienu, bet zaudētājs pamatlaikā paliks bez punktiem. Tāpat izlemts, ka 2008. gada IIHF ranga astoņas labākās komandas automātiski nodrošinās vietu 2010.gada olimpiskajās spēlēs Vankuverā. Atlikušās četras vietas tiks noskaidrotas olimpiskajos kvalifikācijas turnīros, kuri sāksies 2008./2009.gada sezonā, bet beigsies 2009.gada februārī.", "link": "https://www.delfi.lv/sports/news/hokejs/iihf-izmaina-sacensibu-nolikumu.d?id=14495191"},
{"title": "Leitis cer labot Latvijas rekordu 400 metru distancē Londonas olimpiskajās spēlēs", "category": "Sports", "body": "Latvijas sportists Jānis Leitis cer labot valsts rekordu 400 metru distancē gaidāmajās  Londonas  olimpiskajās spēlēs, sportists pastāstīja intervijā \"Radio 101\". Pagājušajā mēnesī notikušajā Eiropas čempionātā Leitim izdevās atkārtot Latvijas rekordu un izpildīt Londonas olimpisko spēļu normatīvu 400 metru distancē. Savā pusfināla skrējienā Leitis finišēja pēc 45,88 sekundēm. 11 gadus vecais Vjačeslavam Kočerjaginam piederošais  Latvijas rekords  ir 45,88 sekundes, bet Londonas  Olimpiādes  B normatīvs bija 45,90 sekundes. Jau Eiropas čempionāta priekšsacīkstēs Leitis finišēja pēc 45,92 sekundēm, vien par pāris simtdaļām atpaliekot no olimpiskā normatīva un Latvijas rekorda. Pēc šīm sacensībām Leitis izteica varbūtību, ka pusfinālā nestartēs, jo viņš neesot gatavs ar maksimālu atdevi skriet divas dienas pēc kārtas. 400 metru distanci priekšsacīkstēs Leitis veica pirmoreiz šosezon, personisko rekordu labojot par 0,54 sekundēm. Kā ziņots, Eiropas čempionātā Leitis startēja arī tāllēkšanā, kur arī pretendēja uz olimpiskā normatīva izpildīšanu, tomēr tas viņam neizdevās. \"Ceru, ka Londonas olimpiskajās spēlēs kritīs Latvijas rekords,\" ceturtdien intervijā \"Radio 101\" izteicās Leitis. \"Šobrīd strādāju uz rezultāta uzlabošanu. Ja tas notiks, tad tas būs jauns Latvijas rekords. Tomēr tas man nav galvenais, jo primārais mērķis Londonā būs iekļūšana pusfinālā.\" Leitis uzsvēra, ka sirds lieta viņam tomēr ir tāllēkšana, pie kuras sportists arī paliks pēc Londonas Olimpiādes. \"Redzēs, kā Londonā veiksies 400 metros. Ja kaut kas sanāks, tad varbūt startēšu arī šajā distancē, taču nākamgad pārsvarā koncentrēšos tāllēkšanai,\" atzina Leitis. \"Gatavošanās process Londonas olimpiskajām spēlēm norit labi. Pēc Eiropas čempionāta biju noguris gan fiziski, gan morāli, taču tagad emocijas ir nosēdušās un jūtos labi,\" teica Leitis. \"Šobrīd treniņos strādāju pie tā, lai atgūtos fiziski. Treneris labi veic savus pienākumus, tāpēc domāju, ka līdz olimpiskajām spēlēm būšu spēcīgā formā.\" Leitis atzina, ka viņam labāk patīk startēt karstā laikā. \"Tad tev ir ērti un muskuļi jūtas labi. Visas muskuļu amplitūdas ir atkarīgas no laika apstākļiem, līdz ar to - jo siltāks laiks, jo tu esi labākā formā. Man patīk, ja ir kādi plus 30 grādi, jo tad es jūtos kā zivs ūdenī.\" \"Olimpiskajās spēlēs gribu aiziet uz ASV vīriešu basketbola izlases spēlēm. Ceru, ka kaut kādā veidā man tas sanāks un mani ielaidīs. Protams, sekošu līdzi arī visiem Latvijas sportistu startiem,\" piebilda Leitis. Kā ziņots, Londonas olimpiskajās spēlēs Latvija pieteikusi 46 sportistus, tomēr jau tagad ir skaidrs, ka startēt varēs ne vairāk kā 45 no viņiem, jo Latvijas rekordistam 100 metru sprintā Ronaldam Arājam jūnija beigās tika veikta pārrautās Ahileja cīpslas operācija. Londonas olimpiskās spēles ilgs no 27.jūlija līdz 12.augustam. Atklāšanas ceremonijā 27.jūlijā Latvijas karogu nesīs pludmales volejbolists  Mārtiņš Pļaviņš .", "link": "https://www.delfi.lv/sports/news/vasaras-olimpiskas-speles/zinas/leitis-cer-labot-latvijas-rekordu-400-metru-distance-londonas-olimpiskajas-speles.d?id=42521378"},
{"title": "Atklāta vēstule Latvijas Volejbola federācijai, LVF biedriem, volejbola interesentiem", "category": "Sports", "body": "Šis ir aicinājums Latvijas Volejbola federācijai (LVF), tās biedriem un sabiedrībai kopumā uz godīgu un atklātu diskusiju par objektīvu apstākļu izvērtēšanu. Mēs, zemāk parakstījušies, esam daļa no Latvijas volejbola sabiedrības: treneri, spēlētāji, organizatori, komandu vadītāji un bērnu vecāki. Priecājamies, ka Latvijā notiks Eiropas čempionāts pludmales volejbolā, lepojamies ar mūsu pludmales volejbolistu panākumiem un ar aizrautību sekojām vīriešu izlases cīņai ar Igauniju par iekļūšanu Eiropas čempionāta finālturnīrā. Tomēr, ikdienā saskaroties ar volejbola iekšienē notiekošo, redzam konkrētas lietas, kuras nenotiek vai arī tiek noklusētas. Stagnējošie izlašu rezultāti, regresējošie rezultāti Baltijas līgās, nespēja nokomplektēt vairāk par 5 komandām Baltijas līgā, profesionālo volejbolistu skaita dramatiskais kritums, mazskaitlīgais augsta līmeņa pludmales volejbolistu daudzums, augsti kvalificētu treneru iztrūkums, sponsoru neesamība nevienai klasiskā volejbola līgai vai turnīram, kā arī nespēja sistēmiski atspoguļot volejbola dzīvi valstī — tas viss liecina par to, ka Latvijas volejbols ir nopietnas izšķiršanās krustcelēs. Jo ilgāk volejbola saimniecība turpinās priecāties par kampaņveidīgām sacensībām un krāšņi noorganizētiem valsts finansētiem turnīriem, bet nerisinās šos sasāpējušos un akūtos jautājumus saimniecības iekšienē, jo vairāk kritīsies sporta veida prestižs, kas aiz sevis jau nes bērnu skaita samazināšanos sporta skolu grupās. Esam dažādos veidos savas kompetences un iespēju robežās centušies šos jautājumus aktualizēt, taču diemžēl dzirdīgas ausis LVF neesam sastapuši. Visbiežākās un populārākās atrunas — nav finanšu līdzekļu un cilvēku resursu. Ņemot vērā šos argumentus, mēs izveidojām iekšēju diskusiju, kurā apspriedām volejbola problēmjautājumus un iespējamos risinājumus. Mūsu piedāvātie risinājumi neprasa astronomiskus līdzekļus vai milzīgus cilvēku resursus, vien citādu skatījumu, visos volejbola saimniecības līmeņos definētus konkrētus plānus un mērķus, kā arī vēlmi pavērot, kas notiek apkārt — citu sporta veidu federāciju apcirkņos. Tos publicējot, mēs nepaziņojam, ka tie ir vienīgie pareizie, tomēr tikai paškritiska un godīga diskusija var radīt jaunas domas, virzienus un risinājumus situācijām, kas it kā šķitušas bezcerīgas. Diemžēl bailes no diskusijas un jebkādas kritikas nepieņemšana ir pašreizējo federāciju raksturojošā īpašība. 3. februārī notiks LVF ikgadējais kongress, kura dienas kārtībā arī prezidenta un valdes vēlēšanas. Tas ir atbilstošs brīdis, lai atskatītos uz padarīto un definētu nākotnē darāmās lietas. Mēs aicinām LVF vadību un federācijas biedrus iepazīties ar nosauktajām problēmām un mūsu izstrādātajiem risinājumiem. Aicinām biedrus par tiem runāt LVF kongresā, kā arī aicinām pašus domāt par šiem jautājumiem — kā uzlabot sporta veida attīstību, tēlu un rezultātus. Ir beidzot jādefinē konkrēti nākotnes plāni un mērķi, ir jānotiek \"paaudžu maiņai\" domāšanā un komunikācijā, jo sporta veida tālākajai attīstībai nepieciešams jauns uzrāviens! Mēs esam gatavi iesaistīties risinājumu meklēšanā un izmaiņu veikšanā, jo tikai KOPĪGS aktīvs darbs spēs atgriezt Latvijas volejbolu virsotnēs, kur tas savulaik bijis! Atklātās vēstules autoru rosinājumi Latvijas volejbola attīstībai Uz aktīvāku diskusiju aicinot un volejbolam labākus laikus vēlot — Gatis Olte — diskusijas iniciators, bijušais Latvijas vīriešu izlases, SK Cēsu Alus un SC Mārupe menedžeris Jānis Stukuls — Entuziastu volejbola līgas (EVL) direktors Aigars Birzulis — pludmales un klasiskā volejbola treneris Gunta Paegle — Rīgas Volejbola skolas (RVS) direktore Mareks Matisons — volejbola entuziasts, sabiedrisko attiecību praktiķis Gundars Celitāns — kādreizējais Latvijas izlases spēlētājs Reinis Pekmans — volejbolists, Latvijas izlases kandidāts, pārstāv Beļģijas klubu Lindemans Aalst Mārcis Jirgensons — VK BIOLARS spēlētājs Ance Auziņa — kādreizējā Latvijas izlases spēlētāja un kapteine, desmitkārtēja Latvijas čempione volejbolā Ieva Treija — volejbola entuziaste, Latvijas Mārketinga kolēģijas biedre Kaspars Timermanis — volejbola eksperts Māris Trušelis — SK Jēkabpils Lūši prezidents Mārcis Obrumans — SK Jēkabpils Lūši galvenais treneris Artis Podnieks — kādreizējais volejbolists, volejbola entuziasts Aleksandra Tihovska — VK Jūrmala/JSS trenere un RSU-MVS komandas trenere Artūrs Tinte — SK Babīte galvenais treneris, Latvijas volejbola izlašu fizioterapeits Māris Vensbergs — kādreizējais Latvijas izlases spēlētājs, RVS treneris Mārtiņš Kirsanovs — pludmales volejbola čempionāta Latvijas Pludmale dibinātājs/organizators Ģirts Mārtiņsons — kādreizējais Latvijas izlases dalībnieks, Latvijas junioru U-19 izlases galvenais treneris Jānis Jerumanis — Kuldīgas NSS spēlētājs, Latvijas junioru U-19 izlases otrais treneris Maija Seņina — RVS audzēkņa mamma Jānis Plūme — VK Vecumnieki galvenais treneris/Vecumnieku novada domes sporta skolas volejbola treneris Jānis Valerts — Poliurs/Ozolnieki komandas menedžeris Valters Ramma — kādreizējais Latvijas izlases spēlētājs Viktors Koržeņevičs — kādreizējais Latvijas izlases spēlētājs Artis Caics — Latvijas izlases spēlētājs Marta Ozoliņa — pludmales volejboliste, 2016. gada Latvijas čempione Indulis Laškovs — VK Aizpute prezidents Aivars Pekmans — SK Talsi galvenais treneris Aivis Mirbahs — ASK/Kuldīga menedžeris Sanda Ragozina — Latvijas izlases spēlētāja Aleksandrs Kudrjašovs — Latvijas izlases spēlētājs Aivars Liniņš — RVS treneris Arnis Bergmanis — Valgundes volejbola dzīves vadītājs Jānis Bomiņš — RVS treneris Ruslans Sorokins — Latvijas izlases spēlētājs VK Jūrmala/T — volejbola klubs VK Ventspils — volejbola klubs", "link": "https://www.delfi.lv/sports/news/analysis/atklata-vestule-latvijas-volejbola-federacijai-lvf-biedriem-volejbola-interesentiem.d?id=48460289"},
{"title": "Pēc Sausnīša pārvēlēšanas LVF prezidenta amatā aktīvisti izveido biedrību 'Es par volejbolu!'", "category": "Sports", "body": "Neilgi pēc Latvijas Volejbola federācijas kongresa, kurā organizācijas vadību saglabāja ilggadējais tās prezidents Atis Sausnītis, ir dibināta biedrība \"Es par volejbolu!\". Tās mērķis ir apvienot Latvijas volejbola profesionāļus un interesentus, izstrādāt un realizēt idejas volejbola ilgtermiņa attīstībai, informē jaunās organizācijas pārstāvji. Plašākai sabiedrībai interesentu grupa \"Es par volejbolu!\" kļuva zināma nedēļā pirms Latvijas Volejbola federācijas (LVF) kongresa, kad vairāki desmiti šā sporta veida profesionāļu un aktīvistu parakstīja atklāto vēstuli LVF biedriem un sabiedrībai, kā arī izplatīja ilgtermiņa attīstības stratēģiju, kurā izkristalizēja savu redzējumu nākamo gadu izaugsmei volejbolā. \"Jau no paša sākuma, kad profesionāļu un aktīvistu lokā apspriedām attīstības idejas Latvijas volejbolā, vēlējāmies atklātu un godīgu diskusiju ar LVF. Mūsu biedrības mērķis ir kļūt par konstruktīvu ideju un risinājumu pienesēju, nevis destruktīvu opozicionāru, vēlamies pulcēt ap sevi visus volejbola aktīvistus, trenerus, spēlētājus un bērnu vecākus, kuri ir ieinteresēti darboties šā mērķa labā,\" skaidro Kaspars Timermanis – viens no biedrības \"Es par volejbolu!\" dibinātājiem. \"Esmu pārliecināts, ka, īstenojot pārmaiņas, rezultātā iegūs gan klasiskais, gan pludmales volejbols un īpaši sporta veida jaunatnes attīstība,\" turpina Kaspars Timermanis. Biedrība \"Es par volejbolu!\" iesniegusi visu nepieciešamo dokumentāciju, lai kļūtu par pilntiesīgu Latvijas Volejbola federācijas biedru. \"Diemžēl pagaidām LVF ieņem nogaidošu pozīciju un pat liek formālus šķēršļus biedrības uzņemšanai par federācijas biedru,\" turpina Kaspars Timermanis. \"Šobrīd no biedrības puses plānojam virzīt LVF komisijās cilvēkus, kuri, mūsuprāt, katrs savā volejbola dzīves jomā spēs sekmīgi darboties un palīdzēt. Pašreizējā situācijā tas ir veids, kā redzam iespēju dot pienesumu saimniecības sakārtošanā.\" \"Ar iniciatīvas grupas \"Es par volejbolu!\" izstrādāto attīstības stratēģiju dažās dienās līdz LVF kongresam iepazinās vairāki tūkstoši interesentu, saņēmām neskaitāmus atbalsta zvanus, elektroniskās vēstules un īsziņas, kas tikai vēlreiz apliecina – volejbolā ir akūtas problēmas gan profesionālajā, gan jauniešu līmenī, gan nacionālā līmeņa sacensībās. Atsevišķos jautājumos redzam LVF aktivitātes palielināšanos (jauna mājaslapa, regulārs rezultātu un jaunumu atspoguļojums, LVF Valde sāk pulcēties regulāri), kas ir tiešām apsveicami. Vienlaikus mūsu sākotnējais mērķis – volejbola ilgtermiņa attīstības stratēģijas izstrāde ar konkrētiem mērķiem un to realizācijas mehānismu – saglabājas kā virsuzdevums, tādēļ aicinām visus volejbola interesentus pievienoties biedrībai \"Es par volejbolu!\" un kopīgi stimulēt sporta veida izaugsmi,\" rosina Kaspars Timermanis.", "link": "https://www.delfi.lv/sports/news/other_kinds/voleyball/pec-sausnisa-parvelesanas-lvf-prezidenta-amata-aktivisti-izveido-biedribu-es-par-volejbolu.d?id=48569275"},
{"title": "Latvijas olimpiskajā komandā iekļauti 32 sportisti", "category": "Sports", "body": "Latvijas Olimpiskā komiteja (LOK) ceturtdien paziņojusi Latvijas delegācijas sastāvu startam XXXI Vasaras olimpiskajās spēlēs, kas risināsies Riodežaneiro. Rio olimpisko spēļu Latvijas delegācijā iekļauti 32 sportisti, kas startēs 11 sporta veidos: vieglatlētikā, BMX un šosejas riteņbraukšanā, brīvajā cīņā, smaiļošanā, džudo, tenisā, pludmales volejbolā, svarcelšanā, peldēšanā un burāšanā. Starp rezervistiem iekļauti pieccīņnieks Ruslans Nakoņečnijs un maratoniste Anita Kažemāka. Nakoņečnijs ir kā rezervists Starptautiskās Pieccīņas federācijas sarakstā, bet Kažemāku kā rezervisti izvēlējusies Latvijas Vieglatlētikas savienība. Kažemāka varēs startēt Rio, ja kāda iemesla dēļ Brazīlijā nestartēs kāda no trijām Latvijas sastāvā iekļautajām maratona skrējējām. Jaunā statusā Rio būs olimpisko sudraba un bronzas medaļu īpašnieks svarcēlājs Viktors Ščerbatihs, kurš iekļauts delegācijas treneru un apkalpojošā personāla sastāvā. \"Katru nākamo olimpisko ciklu mums mazinās sportistu vidējais vecums un komanda kļūst jaunāka. Tātad var teikt, ka jau neatkarīgajā Latvijā dzimušie sportisti ir sasnieguši sporta virsotnes un var pārstāvēt valsti olimpiskajās spēlēs. Mums šogad ir lielāks īpatsvars to sportistu, kuri var cīnīties par augstām pozīcijām un to ir apliecinājuši ar sasniegumiem gan savu sporta veidu rangos, gan Eiropas un pasaules čempionātos, kā arī Pasaules kausa sacensībās,\" uz izmaiņām delegācijās gadu gaitā norāda LOK prezidents Aldons Vrubļevskis. \"Jā, mums ir mazākā sportistu saime pēdējo olimpisko spēļu laikā, bet to var izskaidrot ar kvalifikācijas izmaiņām peldēšanā un vieglatlētikā, kas mums līdz šim bija komandas kodols. Vieglatlētikā vairs nav B normatīva, bet peldēšanā tikai divi ar B normatīvu no katras valsts drīkst startēt.\" \"Jāpiebilst, ka pirmo reizi startēs ar savu jauno identitāti: gan jauno emblēmu, gan kopīgo elementu pīni Latvijas nacionālā karoga krāsās,\" piebilda LOK prezidents. \"11 sportistiem no 31 Riodežaneiro būs olimpiskā debija. Izaugusi jauna olimpiešu paaudze, kas pirms vairākiem gadiem sāka savu sportisko karjeru ar dalību Jaunatnes Olimpiādēs, par ko ir patiess gandarījums,\" norāda Latvijas Olimpiskās delegācijas \"Rio 2016\" vadītājs Žoržs Tikmers. \"No otras puses – šī Latvijas delegācija ir arī pieredzējusi, jo lielai daļai sportistu šīs būs jau otrās, trešās vai pat ceturtās Olimpiskās spēles. Jaunības maksimālisms tiks apvienots ar pieredzes bagātību.\" 2016. gada Rio olimpiskās spēles notiks 5.-21. augustam. Mareks Ārents (vieglatlētika; kārtslēkšana), Ketija Birzule (burāšana; vindsērfings RS:X klase), Jevgeņijs Borodavko (džudo; svara kategorija līdz 100 kg), Anastasija Grigorjeva (brīvā cīņa; svara kategorija līdz 63 kg), Laura Ikauniece-Admidiņa (vieglatlētika; septiņcīņa), Uvis Kalniņš (peldēšana; 200 m kompleksais peldējums), Rebeka Koha (svarcelšana; svara kategorija līdz 53 kg), Ariana Hilborna (vieglatlētika, maratons), Gunta Latiševa-Čudare (vieglatlētika, 400 m skrējiens), Ilona Marhele (vieglatlētika; maratons), Līna Mūze (vieglatlētika; šķēpmešana), Artūrs Ņikiforenko (džudo, svara kategorija virs 100 kg), Jeļena Ostapenko (teniss; sieviešu vienspēles), Sinta Ozoliņa (vieglatlētika; šķēpmešana), Madara Palameika (vieglatlētika; šķēpmešana), Agnese Pastare (vieglatlētika; soļošana 20 km distance), Artūrs Plēsnieks (svarcelšana; svara kategorija līdz 105 kg), Jeļena Prokopčuka (vieglatlētika; maratons), Pauls Pujāts (vieglatlētika; kārtslēkšana), Aļona Ribakova (peldēšana; 200 m distance brasā), Arnis Rumbenieks (vieglatlētika; soļošana 50 km distance), Aleksejs Rumjancevs (kanoe airēšana un smaiļošana; smaiļošanas vieninieks (K1) 200 m distance), Aleksandrs Samoilovs (pludmales volejbols), Aleksejs Saramotins (šosejas riteņbraukšana; grupas brauciens), Zigismunds Sirmais (vieglatlētika; šķēpmešana), Toms Skujiņš (šosejas riteņbraukšana; grupas brauciens), Jānis Šmēdiņš (pludmales volejbols), Rolands Štrobinders (vieglatlētika; šķēpmešana), Māris Štrombergs (BMX riteņbraukšana), Edžus Treimanis (BMX riteņbraukšana), Valērijs Žolnerovičs (vieglatlētika; maratons), Dainis Upelnieks (šaušana)", "link": "https://www.delfi.lv/sports/news/vasaras-olimpiskas-speles/zinas/latvijas-olimpiskaja-komanda-ieklauti-32-sportisti.d?id=47674313"},
{"title": "Amerikānietes pārspēj sezonas līderes krievietes 4x400 m stafetē", "category": "Sports", "body": "ASV izlase sestdien 4x400 metru stafetē pārliecinoši pārspēja sezonas līderes, Krievijas komandu, uzvarot šāgada pasaules vieglatlētikas čempionātā, un izcīnot šo titulu trešo reizi pēc kārtas. Neskatoties uz to, ka krievietes šosezon bija uzrādījušas visaugstākos rezultātus šai stafetē, pasaules čempionātā viņām nācās samierināties tikai ar trešo vietu, turklāt nevienā no stafetes posmiem Krievijas skrējējas nebija līderu godā.  ASV skrējējām pārliecinoši dominējot visas distances garumā un sasniedzot labāko rezultātu pasaulē šosezon - 3:18,09, otro vietu izcīnīja Jamaikas izlase - 3:18,71, kas ir jauns nacionālais rekords, bet bronza tika krievietēm - 3:19,36, kas Krievijas izlasei ir labākais rezultāts šosezon. Interesanti, ka iepriekšējā pasaules čempionātā Berlīnē uzvarētājas finišēja tieši tādā pat secībā.", "link": "https://www.delfi.lv/sports/news/other_kinds/atlethics/amerikanietes-parspej-sezonas-lideres-krievietes-4x400-m-stafete.d?id=40445037"},
{"title": "Olimpiskais čempions kārtslēkšanā Hukers izgāžas pasaules čempionātā", "category": "Sports", "body": "Esošais pasaules un olimpiskais čempions kārtslēkšanā austrālietis Stīvens Hukers sestdien piedzīvoja izgāšanos pasaules čempionāta kvalifikācijas sacensībās, nespējot veikt nevienu sekmīgu mēģinājumu. Hukers, kurš sacensībās pēc astoņu mēnešu piespiedu pauzes atgriezās vien jūlijā, trīs reizes nesekmīgi mēģināja pārvarēt 5,50 metru augstumā novietoto latiņu. Pirms tam viņš izlaida 5,20 un 5,35 metru augstumus. \"Pirms sacensībām jutu milzīgu spiedienu, taču tagad tas ir beidzies. Fiziski jutos labi, taču nespēju koncentrēties. Cerēju, ka sacensību atmosfēra man palīdzēs, taču īstenībā es atrados kaut kur pavisam citur,\" izteicās Hukers. Austrālietis piebilda, ka pirms gatavošanās procesa 2012.gada Londonas olimpiskajām spēlēm viņš, visticamāk, paņems pauzi no aktīvā sporta. Kā zināms, Hukera personiskais rekords ir 6,06 metri, kas disciplīnas vēsturē ir otrs augstvērtīgākais sasniegums. Sacensību gaitā neviens no sportistiem nespēja izpildīt kvalifikācijas normatīvu, kas bija 5,70 metri, bet astoņi sportisti uzlēca 5,65 metru augstumā. Finālsacensībās startēs 16 sportisti. Pasaules čempionāts Tegu, kurā Latviju pārstāv 13 sportisti, risināsies līdz 4.septembrim.", "link": "https://www.delfi.lv/sports/news/other_kinds/atlethics/olimpiskais-cempions-kartsleksana-hukers-izgazas-pasaules-cempionata.d?id=40324437"},
{"title": "Amerikāņu augstlēcējs Džese Viljamss veic visaugstāko lēcienu PČ", "category": "Sports", "body": "Amerikāņu augstlēcējs Džese Viljamss veicis visaugstāko lēcienu šāgada pasaules vieglatlētikas čempionātā, izcīnot zelta medaļu. Amerikāņu sportists uzvarēja ar 2,35 metrus augstu lēcienu, kas viņam padevās ar pirmo mēģinājumu, atšķirībā no krievu vieglatlēta Alekseja Dmitrika, kam sudraba medaļa un divi mēģinājumi pārvarēt šo augstumu. Bronzas medaļa Bahamu salu augstlēcējam Trevoram Berijam - 2,32 metri. ASV vieglatlētikas komanda 20 gadus nebija izcīnījusi augstākā kaluma medaļas pasaules vieglatlētikas čempionātā šai disciplīnā.", "link": "https://www.delfi.lv/sports/news/other_kinds/atlethics/amerikanu-augstlecejs-dzese-viljamss-veic-visaugstako-lecienu-pc.d?id=40415989"},
{"title": "Pasaules čempionātā nepiedalīsies Bolta galvenais konkurents Pauels", "category": "Sports", "body": "Jamaikas sprinteris Asafa Pauels, kurš šajā sezonā 100 metru sprinta distancē sasniedzis labāko rezultātu pasaulē, nepiedalīsies gaidāmajā pasaules čempionātā vieglatlētikā, atklājis viņa aģents Pols Doils. 28 gadus vecais Pauels IAAF \"Dimanta līgas\" 12.posmā, kas notika Londonā, esot savainojis cirksni. Tāpat viņš nepiedalījās Jamaikas komandas preses konferencē, bet viņa vietu pie mikrofona ieņēma komandas biedrs Maikls Freiters. \"Es šeit neierados, cerēdams piedalīties 100 metrus sprinta distancē, bet diemžēl Asafa to nevarēs darīt,\" atklāja Freiters. \"Tomēr es nedomāju, ka viss jau ir līdz galam izlemts.\" Tomēr jau pēc pāris stundām Freitera teikto aģentūrai AFP apstiprināja Doils, atsaucot sportista dalību no sacensībām. Freiteram pašam neizdevās kvalificēties 100 metru sprinta sacensībām, taču viņš ir iekļauts Jamaikas 4x100 metru stafetes komandā. Arī Pauels veiksmīga atlabšanas procesa gadījumā var pagūt atkopties līdz stafetes skrējienam. Pauels tiek uzskatīts par sīvāko konkurentu savam tautietim, pasaules rekordistam, olimpiskajam un pasaules čempionam 100 un 200 metru skrējienos Useinam Boltam. Šajā sezona Pauels 100 metru distanci veica 9,78 sekundēs. Pagājušajā pasaules čempionātā Berlīnē Pauels 100 metru distancē izcīnīja bronzas medaļu, bet ar Jamaikas komandu tika pie zelta godalgas 4x100 metru stafetē. Pasaules čempionāts no 27.augusta līdz 4.septembrim risināsies Dienvidkorejas pilsētā Tegu.", "link": "https://www.delfi.lv/sports/news/other_kinds/atlethics/pasaules-cempionata-nepiedalisies-bolta-galvenais-konkurents-pauels.d?id=40291977"},
{"title": "52 gadus vecā sprinta leģenda Otija startēs Eiropas čempionātā", "category": "Sports", "body": "Pasaules vieglatlētikas leģenda, bijusī jamaikiete, tagad Slovēnijas sportiste Merlina Otija 52 gadu vecumā plāno startēt Eiropas čempionātā, kas nākamnedēļ notiks Helsinkos. Otija būs viena no sešām Slovēnijas vieglatlētēm, kura kandidēs uz vietu 4x100 metru stafetē. Lai gan Otija startēs Eiropas čempionātā, slovēnietes, visticamāk, nespēs kvalificēties Londonas olimpiskajām spēlēm. Otija ir startējusi septiņās olimpiskajā spēlēs. Pirmo no savām deviņām olimpiskajām medaļām Otija izcīnīja vēl 1980.gadā Maskavā, taču ne reizi vieglatlētikas \"vecmāmiņa\" nav izcīnījusi olimpisko zelta medaļu.", "link": "https://www.delfi.lv/sports/news/other_kinds/atlethics/52-gadus-veca-sprinta-legenda-otija-startes-eiropas-cempionata.d?id=42449524"},
{"title": "Jeļena Prokopčuka izcīna otro vietu Parīzes pusmaratonā", "category": "Sports", "body": "Latvijas vieglatlēte Jeļena Prokopčuka svētdien, 2.martā, izcīnījusi otro vietu Parīzes pusmaratonā, informē sacensību oficiālā interneta mājas lapa. Par uzvarētāju kļuva kenijiete Lena Šerujota, bet trešajā vietā finišēja etiopiete Geneta Getaneha. Ar pilnu rezultātu tabulu vara iepazīties  ŠEIT .", "link": "https://www.delfi.lv/sports/news/other_kinds/atlethics/jelena-prokopcuka-izcina-otro-vietu-parizes-pusmaratona.d?id=20406412"},
{"title": "Tāllēcēja Lauma Grīva karjeru noslēdz ar 6,24 metrus tālu lēcienu un bronzu Latvijas čempionātā", "category": "Sports", "body": "Latvijas tāllēcēja  Lauma Grīva  sestdien Latvijas čempionātā vieglatlētikā, kas bija viņas pēdējās sacensības karjerā, ar rezultātu 6,24 metri izcīnīja trešo vietu. Grīva par nodomiem noslēgt karjeru piektdien paziņoja savā \"Instagram\" profilā. Viņa norādīja, ka septiņus mēnešus pēc otrā dēla dzimšanas, pienācis laiks noslēgt karjeru. Sportiste sestdien Zemgales Olimpiskā centra Jāņa Lūša stadionā savā labākajā mēģinājumā aizlēca 6,24 metru tālumā un izcīnīja trešo vietu. Uzvaru ar septiņus centimetrus tālāku lēcienu izcīnīja Grīvas māsa Māra, bet 6,28 metrus aizlēca Darja Sopova, kurai otrā vieta. Dāmu konkurencē Latvijas čempionātā startēja 14 sportistes. 36 gadus vecā Grīva ārpus sacensību aprites bija kopš 2019.gada septembra. Grīvas personīgais rekords ir 2011.gadā Valmierā sasniegtie 6,86 metri. Grīva Latviju pārstāvējusi 2012.gada Londonas olimpiskajās spēlēs, pasaules un Eiropas čempionātos.", "link": "https://www.delfi.lv/sports/news/other_kinds/atlethics/talleceja-lauma-griva-karjeru-nosledz-ar-6-24-metrus-talu-lecienu-un-bronzu-latvijas-cempionata.d?id=53331477"},
{"title": "Kociņa pēdējā mēģinājumā pietuvojas olimpiskajam normatīvam un svin uzvaru Latvijas čempionātā", "category": "Sports", "body": "Šķēpmetēja Anete Kociņa sestdien Jelgavā ar pēdējo mēģinājumu izrāva uzvaru Latvijas čempionātā vieglatlētikā un nebija tālu, lai izpildītu olimpisko normatīvu. Kociņa ar sesto mēģinājumu šķēpu raidīja 63,70 metru tālumā, uzstādot jaunu čempionāta rekordu. Par šādu sniegumu viņa nopelnīja 1147 \"World Athletics\" ranga punktus, kas būs ļoti būtiski cīņā par ceļazīmi uz Tokijas olimpiskajām spēlēm. Tokijas olimpisko spēļu normatīvs dāmām ir 64 metri. Otro vietu ar 60,09 metru tālu metienu izcīnīja  Madara Palameika , taču bronza Lainei Donānei - 51,92 metri. Savainojuma dēļ Latvijas čempionātā nestartēja jau olimpisko normatīvu izpildījusī  Līna Mūze . Vīru konkurencē uzvaru ar rezultātu 81,96 metri izcīnīja Gatis Čakšs, Rolands Štrobinders šķēpu aizmeta 80,86 metrus tālu, bet bronzu ar 77,81 metru izcīnīja Patriks Gailums. Tāpat augstvērtīgu rezultātu 400 metru skrējienā uzrādīja Jānis Leitis, kurš uzvaru izcīnīja ar rezultātu 47,00 sekundes. 0,26 sekundes lēnāks bija Iļja Petrušenko, bet bronzas medaļa Valērijam Valinščikovam, viņam finišējot pēc 47,86 sekundēm. Dāmu konkurencē šajā pašā disciplīnā Asnāte Kalniņa uzvaru svinēja ar rezultātu 54,14 sekundes. Sprinta disciplīnā 100 metros starp vīriem finālā ātrākais ar laiku 10,76 sekundes bija Roberts Jānis Zālītis, bet starp dāmām uzvaru svinēja Gunta Vaičule - 12,04 sekundes. Kājas muskuļa traumas dēļ sezona priekšlaicīgi noslēgusies Latvijas vadošajai sprinterei  Sindijai Bukšai . Šajā pašā distancē ar barjerām starp sievietēm nepārspēta bija Paula Sprudzāne, viņai uzvaru svinot ar rezultātu 14,17 sekundes, kamēr starp vīriem 110 metru distancē ātrākais ar laiku 15,25 sekundes bija Kārlis Sondors. 1500 metru skrējienā vīriešu konkurencē Uģis Jocis finišu sasniedza pēc trim minūtēm 46,51 sekundes un izcīnīja uzvaru. Starp dāmām Kamilla Vanadziņa savu tuvāko sekotāju apsteidza par vairāk nekā 25 sekundēm un ar laiku četras minūtes 25,83 sekundes izcīnīja zeltu. Uz pusi garākā distancē - 3000 metru kavēkļu skrējienā - Artūrs Niklāvs Medveds sīvā cīņā pārspēja Artūru Lapiņu un zeltu izcīnīja ar laiku deviņas minūtes 18,05 sekundes. Lapiņš viņam zaudēja 0,72 sekundes. Dāmu konkurencē starp divām sportistēm ātrākā bija Solveiga Ozola-Ozoliņa, kura distanci veica 11 minūtēs un 19,59 sekundēs. Jau ziņots, ka Latvijas tāllēcēja  Lauma Grīva  sestdien Latvijas čempionātā vieglatlētikā, kas bija viņas pēdējās sacensības karjerā, ar rezultātu 6,24 metri izcīnīja trešo vietu. Uzvaru ar septiņus centimetrus tālāku lēcienu izcīnīja Grīvas māsa Māra, bet 6,28 metrus aizlēca Darja Sopova, kurai otrā vieta. Vīriešu konkurencē ar 6,80 metrus tālu lēcienu uzvarēja Sandis Dzenītis, divus centimetrus tuvāk smilšu bedrē piezemējās Aleksis Aleksandrs Vilnītis, taču Rinaldam Smilgam bronzas medaļai pietika ar 6,66 metriem. Lodes grūšanā Ralfs Eduards Gauja rīku raidīja 16,06 metru tālumā, izcīnīdams uzvaru. Sieviešu konkurencē Lāsma Padedze uzvarēja ar 14,05 metrus tālu raidījumu. Savukārt vesera mešanas sacensības jau pašā dienas sākumā tika aizvadītas Vircavas vidusskolas Platones filiāles sporta bāzē. Rezultāts 46,08 metri uzvaru dāmu konkurencē nodrošināja Kristīnei Strazdītei, taču starp vīriem ar rezultātu 60,95 metri uzvarēja Makars Korotkovs, kurš par 83 centimetriem apsteidza Igoru Sokolovu. Olimpisko spēļu atlases periods noslēdzas 29.jūnijā, līdz ar to sportistiem Jelgavā bija iespēja izpildīt kvalifikācijas normatīvu un nopelnīt tik svarīgos punktus atlases rangā. Tāpat jauniešiem un junioriem bija iespēja izpildīt kvalifikācijas normatīvus šovasar gaidāmajiem pasākumiem - Eiropas U-18, U-20 un U-23 čempionātam, kā arī pasaules U-20 čempionātam. 100.čempionātam par godu sacensību uzvarētāji katrā individuālajā disciplīnā tika apbalvoti ar 100 eiro naudas balvu, ja uzrādītais rezultāts pēc \"World Athletics\" punktu tabulām bija līdzvērtīgs vai augstāks par 1000 punktiem. Savukārt par Latvijas rekorda labošanu tika piešķirta 1000 eiro naudas balva. Latvijas čempionāts vieglatlētikā ar vēl vairākiem startiem dažādās disciplīnās noslēgsies svētdien.", "link": "https://www.delfi.lv/sports/news/vasaras-olimpiskas-speles/zinas/kocina-pedeja-meginajuma-pietuvojas-olimpiskajam-normativam-un-svin-uzvaru-latvijas-cempionata.d?id=53331521"},
{"title": "ASV olimpiskajā atlasē četri vieglatlēti visu laiku labāko rezultātu sarakstā pakāpjas uz otro vietu", "category": "Sports", "body": "ASV  olimpiskajā atlasē Jūdžinā sestdien četri vieglatlēti visu laiku labāko rezultātu sarakstā pakāpās uz otro vietu savās disciplīnās. To paveica Grānts Holovejs 110 metru barjersprintā, Rejs Bendžamins 400 metru barjersprintā, Gebija Tomasa 200 metru sprintā un Deanna Praisa vesera mešanā. Holovejs savu labāko rezultātu sasniedza pusfinālā, finišēdams pēc 12,81 sekundes ar pavēju 1,8 metri sekundē. No Erīsa Merita 2012. gadā Briselē sasniegtā pasaules rekorda viņš atpalika par vienu sekundes simtdaļu, toties par 0,11 sekundēm pārspēja 1996. gadā Atlantā Elena Džonsona uzrādīto olimpiskās atlases rekordu. Finālā Holovejs 110 metru barjeroto distanci veica 12,96 sekundēs, apsteigdams 2016. gada Riodežaneiro olimpisko spēļu piektās vietas ieguvēju Devonu Elenu, kurš bija 0,14 sekundes lēnāks. Tikmēr 400 metru barjersprintā Bendžamins finiša līniju šķērsoja pēc 46,83 sekundēm, no 1992. gada Barselonas olimpisko spēļu laikā Kevina Janga sasniegtā pasaules rekorda atpaliekot par piecām sekundes simtdaļām. Toties 31 gadu veco ASV olimpiskās atlases rekordu viņš laboja par 0,54 sekundēm. Savukārt 200 metru sprintā Tomasa finišēja pēc 21,61 sekundes. 1988. gadā Seulas olimpiskajās spēlēs Florence Grifita-Džoinere pusfinālā distanci skrēja 21,56 sekundēs, bet vēlāk finālā savu pasaules rekordu pacēla uz 21,34 sekundēm. Vesera mešanā sievietēm Praisa ar 80,31 metru tālu metienu laboja sev piederošo ASV rekordu par 1,71 metru. Polietes Anitas Vlodarčukas 2016. gadā sasniegtais pasaules rekords ir 82,98 metri. Pārsteidzošāko rezultātu sestdien sasniedza 17 gadus vecais Erions Knaitons 200 metru sprintā. Viņš pusfinālā finišēja pēc 19,88 sekundēm, jamaikietim Useinam Boltam piederējušo U-20 pasaules rekordu labojot par piecām sekundes simtdaļām. Par trīs sekundes simtdaļām pusfinālā lēnāks bija 2019. gada pasaules čempions Noā Lailss. Prestižās ASV olimpiskās atlases sacensības noslēgsies svētdien.", "link": "https://www.delfi.lv/sports/news/other_kinds/atlethics/asv-olimpiskaja-atlase-cetri-vieglatleti-visu-laiku-labako-rezultatu-saraksta-pakapjas-uz-otro-vietu.d?id=53331727"},
{"title": "Federers atteicies nest Šveices karogu Londonas olimpiskajās spēlēs", "category": "Sports", "body": "Pašreizējais ATP pasaules tenisa ranga līderis  Rodžers Federers  atteicies nest Šveices karogu Londonas olimpisko spēļu atklāšanas ceremonijā, pirmdien paziņoja Šveices Olimpiskā komiteja. Federers, kurš bija Šveices karognesējs iepriekšējās divās vasaras olimpiskajās spēlēs, savu lēmumu pamatoja ar to, ka pienācis laiks šo godu uzticēt citam sportistam. Federera vietā par Šveices karognesēju izraudzīts cits tenisists Staņislass Vavrinka. \"Man tas ir liels gods. No domas, ka tieši es nesīšu Šveices karogu Londonas olimpisko spēļu atklāšanas ceremonijā, mani pārņem lepnums,\" izteicās Vavrinka, kurš ATP rangā šobrīd ieņem 26.vietu. Pirms četriem gadiem Pekinā Federers un Vavrinka kļuva par olimpiskajiem čempioniem dubultspēļu turnīrā. Kā ziņots, savu valstu karogus  Olimpiādes  atklāšanas ceremonijā nesīs vēl vismaz seši tenisisti, no kuriem pazīstamākie ir  Marija Šarapova  (Krievija),  Novāks Džokovičs  (Serbija) un Agņeška Radvanska (Polija). Savukārt Spānijas olimpiskās delegācijas karoga nešana sākotnēji bija uzticēta ATP pasaules ranga trešās vietas īpašniekam Rafaelam Nadalam, taču viņš pagājušajā nedēļā atsauca dalību Londonas olimpisko spēļu tenisa turnīrā. Nadala vietā Spānijas karognesējs būs Nacionālās basketbola asociācijas (NBA) kluba Losandželosas \"Lakers\" zvaigzne Po Gasols. Londonas olimpiskās spēles sāksies jau šajā piektdienā.", "link": "https://www.delfi.lv/sports/news/vasaras-olimpiskas-speles/zinas/federers-atteicies-nest-sveices-karogu-londonas-olimpiskajas-speles.d?id=42530316"},
{"title": "Štrombergs: saprotu, ko no manis gaida", "category": "Sports", "body": "2008.gada  Pekinas  olimpisko spēļu čempions  BMX  riteņbraukšanā  Māris Štrombergs  apzinās, ka Latvijas sporta līdzjutēji no viņa gaida titula aizstāvēšanu, intervijā laikrakstam \"Latvijas Avīze\" sacīja pats Štrombergs. \"Sajūta ir pozitīva. Vēl par agru sākt stresot. Negribu teikt, ka ir spiediens, taču saprotu, ka no manis gaida,\" laikrakstam sacīja sportists. \"Koncentrējos tam, ko pats varu kontrolēt – savu gatavošanos, noskaņošanos. Gribu izdarīt visu par simt procentiem, lai pēc tam nav jāteic, ka varēju kaut ko izdarīt labāk, lai nav sev pārmetumu.\"  \"Cenšos izvairīties no mediju intereses, līdzīgi darīju arī pirms Pekinas. Esmu nomainījis telefona numuru, kontaktējos diezgan maz. Visam savs laiks, papļāpāt varēs pēc olimpiskajām spēlēm. Pasaules čempionātā biju apslimis, nācās saņemties. Mazliet pievīla koncentrēšanās pusfinālā. Tā ir sava veida mācība – ASV sezonas laikā ir tik daudz maču, ka reizēm mazliet izlaidies, priekšsacīkstēs sevi pasargā, un sliktais ieradums pielīp – nāk lielās sacensības, bet domā, ka vari tāpat darīt. Taču olimpiskajās spēlēs to nevarēs atļauties,\" turpināja Štrombergs. Latvijas labākais BMX riteņbraucējs arī mēģina atcerēties ko un kā darīja pirms starta Pekinas Olimpiādē, katram braucienam atdodot simts procentus. Tāpat viņš uzskata, ka Londonā visu lielā mērā izšķirs nevis fiziskā sagatavotība, bet gan psiholoģija. Kā ziņots, Londonas olimpiskajās spēlēs  Latvija pieteikusi 46 sportistus , tomēr jau tagad ir skaidrs, ka startēt varēs ne vairāk kā 45 no viņiem, jo Latvijas rekordistam 100 metru sprintā Ronaldam Arājam jūnija beigās tika veikta pārrautās Ahileja cīpslas operācija. Londonas olimpiskās spēles ilgs no 27.jūlija līdz 12.augustam. Atklāšanas ceremonijā 27.jūlijā  Latvijas karogu nesīs pludmales volejbolists   Mārtiņš Pļaviņš .", "link": "https://www.delfi.lv/sports/news/vasaras-olimpiskas-speles/zinas/strombergs-saprotu-ko-no-manis-gaida.d?id=42531062"},
{"title": "Roge pārliecināts par Londonas olimpisko spēļu vēsturisko mantojumu", "category": "Sports", "body": "Starptautiskās Olimpiskās komitejas (SOK) prezidents Žaks Roge ir pārliecināts, ka Londonas olimpiskās spēles pilsētai un pasaules sportam atstās spēcīgu vēsturisko mantojumu. Roge paslavēja Londonu par to, kā pilsēta iepriekš divas reizes nākusi pretī SOK un īsā laikā pratusi noorganizēt olimpiskās spēles. Tāpēc tieši Londona ir pelnījusi kļūt par pirmo pilsētu, kura Olimpiādi uzņēmusi trīs reizes. \"Esmu drošs, ka spēļu laikā lieliski jutīsim šīs lieliskās kosmopolītiskās pilsētas garu. Pilsēta būs ieguvusi ilglaicīgu un labvēlīgu mantojumu,\" izteicās Roge. \"Londonai olimpisko spēļu vēsturē ir īpaša vieta.\" \"1908.gadā pēc tam, kad Romu skāra postoša zemestrīce, tieši Londona uzņēmās spēļu organizēšanu, nodrošinot pirmās īstenās moderno laiku olimpiskās spēles. Vēlreiz pilsēta mūs glāba 1948.gadā, spējot pārvarēt pēckara laika grūtības un sniedzot cilvēkiem iespēju pāriet uz miera laikiem,\" izcēlis SOK prezidents. Tāpat Roge piebilda, ka Lielbritānija jāuzskata par mūsdienu sporta izcelšanās vietu, kurā arī radusies pirmā izpratne par godīgu sportu. \"Droši varu apgalvot, ka Londonu pametīsim ar atmiņām, kuras ilgs visas dzīves garumā,\" izteicās Roge. Ceturtdien Roge ieturēja klusuma brīdi, pieminot Izraēlas sportistus, kuri tika nogalināti Minhenes olimpisko spēļu laikā 1972.gadā. Pirms tam SOK prezidents noraidīja Izraēlas puses aicinājumu šādu klusuma brīdi ieturēt Olimpiādes atklāšanas ceremonijā. Tikmēr pāvests Benedikts XVI pagājušajā nedēļā devis savu svētību spēļu norisei, izsakot cerību, ka olimpiskie ideāli vairos mieru un saticību visā pasaulē. Londonas olimpiskās spēles notiks no 27.jūlija līdz 12.augustam.", "link": "https://www.delfi.lv/sports/news/vasaras-olimpiskas-speles/zinas/roge-parliecinats-par-londonas-olimpisko-spelu-vesturisko-mantojumu.d?id=42531234"},
{"title": "Latvijas Volejbola federācijas prezidenta amatam pieteicies tikai līdzšinējais vadītājs Sausnītis", "category": "Sports", "body": "Latvijas Volejbola federācijas (LVF) līdzšinējais prezidents Atis Sausnītis ir vienīgais kandidāts uz šo amatu piektdien gaidāmajās LVF vadības vēlēšanās, sacīja federācijas ģenerālsekretārs Ainārs Dakša. LVF biedru kopsapulce notiks piektdien un tās dienaskārtībā būs arī organizācijas prezidenta un valdes vēlēšanas. Sausnītis par LVF prezidentu tika ievēlēts 2013.gada janvārī, atgriežoties šajā amatā pēc četru gadu pārtraukuma, jo organizāciju vadīja arī no 2004. līdz 2008.gadam. Pirms četriem gadiem Sausnītis vēlēšanās pārspēja Aināru Vanagu, savukārt Almers Ludviks, kurš arī vadījis federāciju, kā arī leģendārais volejbolists Pāvels Seļivanovs, savas kandidatūras pirms balsojuma atsauca. LVF ģenerālsekretārs Dakša norādīja, ka pieteikšanās prezidenta amatam ir noslēgusies, bet neviens cits pretendents nav izvirzīts. Pieteikšanās amatam notikusi saskaņā ar federācijas statūtiem. Tie paredz, ka prezidenta kandidātu var izvirzīt vismaz pieci LVF biedri ne vēlāk kā vienu mēnesi pirms biedru kopsapulces, iesniedzot rakstisku pieteikumu valdei. Biedru kopsapulcē notiks arī valdes vēlēšanas, kurā bez prezidenta tiek ievēlēti deviņi locekļi, kurus līdz balsojumam var izvirzīt biedri, vai arī jaunievēlētais prezidents. Pirmdien vairāki pašmāju volejbola sabiedrības aktīvisti, starp kuriem ir arī pazīstami treneri un spēlētāji,  izplatīja atklātu vēstuli, aicinot uz godīgu un atklātu diskusiju , lai uzlabotu pašreizējo situāciju šajā sporta veidā. \"Ikdienā saskaroties ar volejbola iekšienē notiekošo, redzam konkrētas lietas, kuras nenotiek vai arī tiek noklusētas. Stagnējošie izlašu rezultāti, regresējošie rezultāti Baltijas līgās, nespēja nokomplektēt vairāk par piecām komandām Baltijas līgā, profesionālo volejbolistu skaita dramatiskais kritums, mazskaitlīgais augsta līmeņa pludmales volejbolistu daudzums, augsti kvalificētu treneru iztrūkums, sponsoru neesamība nevienai klasiskā volejbola līgai vai turnīram, kā arī nespēja sistēmiski atspoguļot volejbola dzīvi valstī - tas viss liecina par to, ka Latvijas volejbols ir nopietnas izšķiršanās krustcelēs,\" pauda volejbola pārstāvji. Šīs vēstules autori norāda, ka dažādos veidos savas kompetences un iespēju robežās viņi esot centušies šos jautājumus aktualizēt, \"taču dzirdīgas ausis LVF neesam sastapuši\". Visbiežākās un populārākās atrunas esot bijušas, ka nav finanšu līdzekļu un cilvēku resursu. Vēstuli parakstīja daudzi volejbola treneri, spēlētāji, organizatori, komandu vadītāji un bērnu vecāki, starp kuriem ir tādi šajā sporta veidā ļoti labi zināmi cilvēki kā Aigars Birzulis, Gundars Celitāns, Ance Auziņa un Ruslans Sorokins. LVF ģenerālsekretārs Dakša nevēlējās sīkāk komentēt vēstules saturu, norādot, ka LVF biedri savu viedokli varēs paust kopsapulcē.", "link": "https://www.delfi.lv/sports/news/other_kinds/voleyball/latvijas-volejbola-federacijas-prezidenta-amatam-pieteicies-tikai-lidzsinejais-vaditajs-sausnitis.d?id=48465099"},
{"title": "Kenija turpina krāt zeltu pasaules vieglatlētikas čempionātā", "category": "Sports", "body": "Kenijas vidējo distanču skrējēji turpina papildināt savas valsts medaļu klāstu šāgada pasaules čempionātā - sestdien to paveica 1500 metru finālskrējiena dalībnieki. Asbels Kiprops atnesa Kenijas izlasei septīto zelta godalgu, uzvarot 1500 metru skrējienā (3:35,69), par nepilnāmtrim sekundes desmitdaļām apsteidzot savu tautieti Silasu Kiplagatu (3:35,92). Kiprops līdz ar to kļuva par trešo vieglatlētu vēsturē, kam izdevies šai distancē uzvarēt gan Olimpiskajās spēlēs, gan pasaules čempionātā. Pirms viņa to paveica leģendārais marokānis Hikams El Guerūžs un alžīrietis Nuredins Morseli. Bronzas godalgu ieguva amerikānis Metjū Centrovics - 3:36,08.", "link": "https://www.delfi.lv/sports/news/other_kinds/atlethics/kenija-turpina-krat-zeltu-pasaules-vieglatletikas-cempionata.d?id=40444431"},
{"title": "Palameika iekļūst PČ finālā šķēpmešanā, Ozoliņai-Kovalai pietrūkst pusotra metra", "category": "Sports", "body": "Latvijas šķēpmetēja Madara Palameika ceturtdien kvalificējās pasaules vieglatlētikas čempionāta finālsacensībām, uzrādot 11. labāko rezultātu - 59,78 metri. Otra Latvijas pārstāve Sinta Ozoliņa-Kovala savā labākajā mēģinājumā sasniedza 58,15 metru atzīmi un finālsacensībās neiekļuva. Kā pēdējā tām kvalificējās čehiete Jarmila Klimešova ar rezultātu 59,65 metri. Finālā iekļuva sportistes, kas sasniedza 61 metra atzīmi vai 12 labāko rezultātu īpašnieces, un Latvijas sportiste kvalificējās tieši pēc šā rādītāja. 61 metra atzīmi pārsniedza septiņas šķēpmetējas. Labākais sasniegums kvalifikācijā izdevās vācietei Kristīnai Obergfellai - 68,76 metri. Otra labākā bija Dienvidāfrikas Republikas pārstāve Sanete Viljena (65,34 m), trešā - vēl viena vāciete Katrīna Molitore. Finālsacensības notiks piektdien. Ceturtdien vakara sesijā kvalifikācijas sacensības šķēpmešanā uzsāks vīrieši, kur startēs trīs Latvijas pārstāvji - Ēriks Rags iekļauts A grupā, Zigismunds Sirmais un Vadims Vasiļevskis - B grupā.", "link": "https://www.delfi.lv/sports/news/other_kinds/atlethics/palameika-ieklust-pc-finala-skepmesana-ozolinai-kovalai-pietrukst-pusotra-metra.d?id=40403653"},
{"title": "Ukraiņu aizsargu Vaščuku diskvalificē uz vienu spēli", "category": "Sports", "body": "Ukrainas futbola valstsvienības aizsargs Vladislavs Vaščuks, kurš tika noraidīts no laukuma Pasaules kausa izcīņas H grupas pirmajā spēlē pret Spāniju, saņēma diskvalifikāciju uz vienu spēli. Vaščuks izlaidīs Ukrainas izlases nākamo spēli 19. jūnijā pret Saūda Arābiju. Grupas turnīra pēdējā mačā pret Tunisiju, kas notiks 23. jūnijā, Vaščuks atkal būs ierindā. Vaščuks tika noraidīts no laukuma mačā ar Spāniju. Otrajā puslaikā šveiciešu tiesnesis ļoti apšaubāmā situācijā noraidīja Vaščuku no laukuma, kad aizsargs, pēc arbitra domām, traucēja spāņa Fernando Torresa izgājienu pret vārtiem. Tika piešķirts 11 metru soda sitiens, kas arī tika realizēts. Šī bija pirmā uzreiz parādītā sarkanā kartīte šī gada Pasaules kausa izcīņas finālturnīrā. Spānijas izlase uzvarēja Ukrainu ar rezultātu 4:0 (2:0).", "link": "https://www.delfi.lv/sports/news/futbols/ukrainu-aizsargu-vascuku-diskvalifice-uz-vienu-speli.d?id=14724366"},
{"title": "Vlasiča atdod Čičerovai pasaules čempiones titulu augstlēkšanā", "category": "Sports", "body": "Horvātiete Blanka Vlasiča sestdien nolika pasaules čempiones pilnvaras, šāgada vieglatlētikas meistarsacīkstēs finišējot otrā aiz krievietes Annas Čičerovas. Anna Čičerova, kura sporta atgriezās pērn pēc meitas piedzimšanas, šajā pasaules čempionātā ar pirmo mēģinājumu pārvarēja visus augstumus līdz 2,03 metriem, kas viņai deva zelta godalgu. Neveiksmīgi bija tikai visi trīs mēģinājumi pārvarēt 2,05 metru augstumā novietot latiņu, taču arī pirms tam krieviete bija sev nodrošinājusi pirmo vietu. Vlasičai, kura tikai  neilgi pirms čempionāta izlēma tajā piedalīties , pirmais neveiksmīgais mēģinājums bija jau pie divu metru atzīmes, taču otrais izdevās, un viņa turpināja cīnīties par zeltu, bet svītru šai cīņai pārvilka ar pirmo reizi nepārvarētais 2,03 metru augstums, kas izdevās ar otro mēģinājumu. Toties sacensības horvātu vieglatlēte pabeidza ar jaunu sezonas labāko rezultātu - 2,03 m. Bronzas medaļu ieguva itāliete Antonjeta Di Martino, kuras labākais rezultāts bija 2,00 metri. Pēdējo, 12.vietu šajās sacensībās ieguva igauniete Anna Iļjuščenko (1,89 m).", "link": "https://www.delfi.lv/sports/news/other_kinds/atlethics/vlasica-atdod-cicerovai-pasaules-cempiones-titulu-augstleksana.d?id=40444215"},
{"title": "Jamaikas izlase paliek bez Asafas Pauela PČ 4x100 metru stafetē", "category": "Sports", "body": "Jamaikiešu sprinteris Asafa Pauels traumas dēļ nepiedalīsies 4x100 metru stafetē, līdz ar to pilnībā izlaižot šo vieglatlētikas pasaules čempionātu, vēsta aģentūra AP. Sākotnēji  Pauels izlaida 100 metru sacensības , taču tika iekļauts Jamaikas izlases sastāvā stafetes skrējienam, tomēr sportistam nav izdevies pilnībā atlabt no cirkšņa savainojuma, dēļ kā viņš augusta sākumā atteicās no starta Dimanta līgas sacensībās. Asafam Pauelam pieder šīs sezonas labākais rezultāts 100 metru sprintā - 9,78 sekundes, bet  pasaules čempiona titulu Tegu ieguva jamaikietis Johans Bleiks ar rezultātu 9,92 sekundes .", "link": "https://www.delfi.lv/sports/news/other_kinds/atlethics/jamaikas-izlase-paliek-bez-asafas-pauela-pc-4x100-metru-stafete.d?id=40414623"},
{"title": "Lece/Ozoliņa U-22 Eiropas čempionātu pludmales volejbolā noslēdz dalītā devītajā vietā", "category": "Sports", "body": "Latvijas pludmales volejbolistes Alise Lece/Marta Ozoliņa piektdien Portugāles pilsētā Masedu de Kavaleirušā cieta zaudējumu U-22 Eiropas čempionātu (EČ) astotdaļfinālā un turnīrā ierindojās dalītā 9. vietā, savukārt Latvijas puišu duets - Vlads Smirnovs/Māris Lancmanis grupu kārtu noslēdza ar uzvaru un iekļuva izslēgšanas spēlēs, portālu \"Delfi\" informēja Latvijas Volejbola federācija. Lece/Ozoliņa, kuras EČ bija izliktas ar 16. numuru, izslēgšanas spēļu otrajā kārtā sīvā cīņā ar 1-2 (18-21, 21-14, 12-15) zaudēja Dunjai Gersonai/Laurai Kaluri (29.) no Šveices. Latvijas meitenēm šis bija pirmais zaudējums turnīrā un diemžēl arī izšķirošais, jo ceturtdaļfinālā tikt neizdevās. Iepriekš grupu kārtā Lece/Ozoliņa ar 2-0 (21-18, 21-13) pārliecinoši uzvarēja Spelu Morganu/Piju Stegelu (17.) no Slovēnijas, tad ar 2-1 (14-21, 21-19, 15-13) pārspēja Līvi Johanni Lundi Fosdalu/Sunnivu Helandi-Hansenu (32.) no Norvēģijas, un pēdējā spēlē ar 2-0 (21-16, 21-15) uzvarēja mājinieces - portugāles volejbolistes Vanesu Paketi/MargariduVaskesu (1.). Smirnovs/Lancmanis, kuri arī ir izlikti ar 16. numuru, grupu turnīra pēdējā spēlē ar 2-0 (23-21, 21-14) pārspēja mājiniekus Diogu Fereiru/Hosē Silvu (1.) no Portugāles, izcīnot otro uzvaru trīs spēlēs un grupā ieņemot otro vietu. Latvijas duets iekļuva izslēgšanas spēļu pirmajā kārtā, kurā spēles notiks sestdien, cīnoties par vietu astotdaļfinālā. Jau ziņots, ka pirmajā spēlē Smirnovs/Lancmanis ar 2-0 (23-21, 21-18) pārspēja Robertu Pūlu/Issu Batreinu (17.) no Anglijas, bet otrajā cīņā ar 0-2 (16-21, 17-21) zaudēja Andersam Berntsenam Molam/Matiasam Berntsenam (32.) no Norvēģijas, kuri kļuva par grupas uzvarētājiem. Pamatturnīrā 32 komandas bija sadalītas astoņās grupās. Katras grupas uzvarētājas uzreiz tika izslēgšanas spēļu otrajā kārtā - astotdaļfinālā, garantējot sev vismaz dalītu 9. vietu. Grupu otrās un trešās vietas ieguvējas iekļuva pirmajā izslēgšanas spēļu kārtā, bet grupu vājākajām komandām turnīrs noslēdzās. Jau ziņots, ka no 6. līdz 9. augustam Rīgā risinājās Eiropas čempionāts U-18 vecuma sportistiem, kur  meitenēm triumfēja mājinieces - Tīna Graudiņa/Paula Ņečiporuka , bet puišiem uzvarēja duets no Francijas. Šosezon vēl notiks Eiropas čempionāts U-20 vecuma sportistiem, kurš no 2. līdz 5. septembrim risināsies Kipras pilsētā Larnakā. Tajā Latviju pārstāvēs Reinis Prīdāns/Edvīns Skrūders un Terēza Hrapāne/Anastasija Kravčenoka.", "link": "https://www.delfi.lv/sports/news/other_kinds/voleyball/leceozolina-u-22-eiropas-cempionatu-pludmales-volejbola-nosledz-dalita-devitaja-vieta.d?id=46394517"},
{"title": "Abi Latvijas pludmales volejbola dueti sasniedz Olštinas 'Grand Slam' posma astotdaļfinālu", "category": "Sports", "body": "Latvijas pludmales volejbola dueti  Mārtiņš Pļaviņš  un Haralds Regža, kā arī  Aleksandrs Samoilovs  un  Jānis Šmēdiņš  sestdien skaļu latviešu līdzjutēju atbalstīti pārvarēja Polijā notiekošā Olštinas \" Grand Slam \" posma izslēgšanas sacensību pirmo kārtu, iekļūstot astotdaļfinālā. Ar 28.numuru izliktie Pļaviņš un Regža ar 2-1 (21:16, 14:21, 15:10) apspēlēja vāciešus Sebastjanu Fuksu un Štefanu Vindšeifu, kuri izlikti ar 25.numuru. Savukārt viens no pasaules vadošajiem pludmales volejbola duetiem Samoilovs un Šmēdiņš, kuri izlikti ar devīto numuru, ar 2-0 (21:17, 21:18) droši uzvarēja Džošu Binstoku un Semu Šekteru no Kanādas, kuriem bija piešķirts 16.numurs. Abi Latvijas dueti turnīrā jau garantējuši vismaz devīto vietu. Turpinājumā sestdien astotdaļfinālā Pļaviņš un Regža samēros spēkus ar mājiniekiem Bartošu Losjaku un Pjotru Kantoru, kuri izlikti ar 27.numuru, bet Samoilovam un Šmēdiņam pretim stāsies sacensību 12.numurs krievi Konstantīns Semjonovs un Vjačeslavs Krasiļņikovs. Kā zināms, apakšgrupu turnīrā abi Latvijas dueti svinēja pa divām uzvarām trijos mačos, ieņemot otrās vietas savās grupās. Posms Polijā ir vistuvākais Latvijai, tāpēc uz sacensībām ieradušies vairāk nekā simts līdzjutēju no Latvijas, kas sportistiem pauž ļoti skaļu atbalstu. Pamatturnīrā startēja 32 dueti, kuri sadalīti astoņās grupās. Katras grupas uzvarētāji uzreiz iekļuva izslēgšanas spēļu otrajā kārtā jeb astotdaļfinālā, tikmēr grupu otrās un trešās vietas ieguvēji tika izslēgšanas spēļu pirmajā kārtā, bet grupu vājākajām komandām turnīrs bija noslēdzies. Kā zināms, kvalifikācijas turnīrā piedalījās četri Latvijas pāri, bet neviens no viņiem pamatturnīru nesasniedza. Vissekmīgāk startēja  Ruslans Sorokins  un Toms Benjavs, kuri vispirms valstu kvotas mačā pieveica Tomu Šmēdiņu un Viktoru Koržeņeviču, bet pēc tam kvalifikācijas pirmajā kārtā spraigā cīņā ar 2-1 (18:21, 23:21, 15:12) pieveica atlases turnīra galvenos favorītus brazīliešus Alvaru Filju un Vitoru Gonsalvešu Felipi, kas šī gada pasaules čempionātā izcīnīja piekto vietu, kā arī trijos Pasaules tūres posmos šosezon bijuši devītie. Tomēr kvalifikācijas turnīra izšķirošajā, otrajā, kārtā Sorokins un Benjavs piekāpās francūžiem Žanam Batistam Dageram un Janikam Salveti. Tikmēr pirmo kārtu neizdevās pārvarēt Aleksandram Solovejam un Armandam Āboliņam, kā arī Edgaram Točam un Rihardam Finsteram. Jau vēstīts, ka otrdien šī \"Grand Slam\" turnīra sieviešu pamatsacensības nesasniedza Latvijas pludmales volejbolistes  Inese Jursone  un Tīna Laura Graudiņa, kuras zaudēja kvalifikācijas otrajā kārtā. Šis ir noslēdzošais, piektais, šosezon plānotais \"Grand Slam\" posms. Pludmales volejbola Pasaules tūres sezonā vīriešiem ir astoņi \"Open\" kategorijas posmi, pieci \"Grand Slam\" kategorijas turnīri, trīs \"Major\" kategorijas turnīri, kuri jau notikuši, kā arī Nīderlandē aizvadītais pasaules čempionāts un sezonas finālturnīrs ASV. Visos turnīros volejbolisti cīnās par Starptautiskās Volejbola federācijas (FIVB) pludmales volejbola pasaules ranga punktiem, kuri būs svarīgi, cīnoties par olimpiskajām ceļazīmēm uz 2016.gada Riodežaneiro olimpiskajām spēlēm. Atlase Riodežaneiro olimpiskajām spēlēm sākās 1.janvārī. 15 pāri  Olimpiādei  kvalificēsies pēc pasaules ranga, kurā skaitīs 12 labākos turnīrus pusotra gada laikā, piecas komandas tiks kā Kontinentālā kausa uzvarētājas no katra kontinenta, vēl vienu vietu saņems šī gada pasaules čempionāta uzvarētāji, bet divas vietas neilgi pirms olimpiskajām spēlēm sadalīs otro un trešo vietu ieguvēji Kontinentālajā kausā. No Latvijas sportistiem šosezon visveiksmīgāk startē Samoilovs un Jānis Šmēdiņš, kuri jaunākajā provizoriskajā olimpiskajā rangā pakāpušies uz 16.vietu.", "link": "https://www.delfi.lv/sports/news/other_kinds/voleyball/abi-latvijas-pludmales-volejbola-dueti-sasniedz-olstinas-grand-slam-posma-astotdalfinalu.d?id=46395197"},
{"title": "Foto: 'Bīčisti' Jūrmalas smiltīs noslēdz Latvijas čempionāta sezonu", "category": "Sports", "body": "Nedēļas nogalē Jūrmalā, \"Majori Beach\" stadionā, Latvijas pludmales volejbola čempionāta \"Ergo Open\" finālturnīrā noskaidroti valsts labākie \"bīčisti\". Jau ziņojām, ka vīriešu turnīrā,  kurā startēja 16 dueti, Rihards Finsters/Edgars Točs finālā dramatiskā cīņā ar 2-1 (22:20, 18:21, 16:14) uzvarēja Mārtiņu Pļaviņu/Haraldu Regžu. Savukārt sieviešu finālā Inese Jursone/Lana Sorokina ar 2-0 (21:19, 21:17) pārspēja Martu Ozoliņu/Alisi Leci.", "link": "https://www.delfi.lv/sports/news/other_kinds/voleyball/foto-bicisti-jurmalas-smiltis-nosledz-latvijas-cempionata-sezonu.d?id=46460085"},
{"title": "Samoilovs un J.Šmēdiņš provizoriskajā olimpiskajā rangā pakāpjas uz 9. vietu", "category": "Sports", "body": "Latvijas pludmales volejbolisti  Aleksandrs Samoilovs  un  Jānis Šmēdiņš  provizoriskajā 2016. gada Riodežaneiro olimpisko spēļu (OS) kvalifikācijas rangā ir pakāpušies četras pozīcijas augstāk uz 9. vietu, portālu \"Delfi\" informē Volejbola federācijā. OS rangā Latvijas labākais duets pirms nedēļas bija 13. vietā, taču pēc nopelnītiem 500 punktiem Soču \"Open\" turnīrā, viņi ar 4020 punktiem ir iekļuvuši labāko desmitniekā. Samoilovs/Šmēdiņš divas nedēļas pēc kārtas uzvarēja Pasaules tūres \"Open\" posmos, triumfējot Riodežaneiro (Brazīlija) un Sočos (Krievija), kas ļāva viņiem krietni uzlabot situāciju cīņā par olimpiskajām ceļazīmēm. Pie automātiskām ceļazīmēm uz Rio tiks tie dueti, kuri 2016. gada 13. jūnijā atradīsies olimpiskā ranga labāko 15 skaitā, taču jāņem vērā, ka no vienas valsts pie ceļazīmēm var tikt tikai pa divām komandām. Tāpat olimpiskās kvalifikācijas noteikumi paredz, ka viena vieta ir garantēta Brazīlijai kā mājiniecei, bet vēl vienu ceļazīmi kā pasaules čempioni izcīnīja brazīlieši Alisons/Brunu Šmits, kuri ir olimpiskā ranga līderi. Šo iemeslu dēļ šobrīd virs svītras atrodas arī ranga 19. vietā esošais Meksikas duets. Olimpiskajā rangā tiek vērtēti tikai Pasaules tūres \"Grand Slam\", \"Major\" un \"Open\" turnīri, kā arī pasaules čempionātā un kontinentālajā čempionātā gūtie ranga punkti. Noteikumi paredz, ka olimpiskajā rangā iekļaus katra dueta 12 labākos turnīrus laika posmā no 2015. gada 1. janvāra līdz 2016. gada 12. jūnijam. Samoilovs/Šmēdiņš šobrīd ir aizvadījuši deviņus šādus turnīrus, kamēr konkurentiem augstāk rangā tādu ir vairāk. Pārējo Latvijas pludmales volejbolistu izredzes olimpiskajā rangā ir vērtējamas kā mazāk cerīgas, lai gan Mārtiņš Pļaviņš/Haralds Regža ieņem 50. vietu ar 760 punktiem, kuri izcīnīti tikai trīs turnīros. Sočos Pļaviņš/Regža par izcīnītu dalītu 9. vietu nopelnīja 240 ranga punktus. Provizoriskajā olimpiskajā rangā Pļaviņš/Hermans Egleskalns ir 69. vietā, taču kā zināms šis duets jau ir beidzis savu pastāvēšanu. Sieviešu rangā tā beigu galā (105. vietā) ir Alise Lece/Marta Ozoliņa ar 220 punktiem, bet vēl zemāk atrodas Lana Sorokina/Inese Jursone ar 180 punktiem. Savukārt FIVB 2015. gada sezonas rangā Samoilovs/Šmēdiņš ieņem 7. vietu ar4 276 punktiem, tiekot augstāk par sešām pozīcijām. Līderi ir Alisons/Brunu Šmits ar 6082 punktiem, bet otrie ir Brūvers/Mēuvsens no Nīderlandes ar 5050 punktiem.  Iepriekšējās divas sezonas Samoilovs/Šmēdiņš gadu noslēdza kā ranga līderi. Pļaviņš/Regža sezonas rangā ieņem 45. vietu, tiekot astoņas pozīcijas augstāk. Sieviešu sezonas rangā Lece/Ozoliņa ir 53. vietā, 83. vietu ieņem Inese Jursone/Tīna Graudiņa, bet 176. vietu Sorokina/Jursone. Olimpiskās ceļazīmes varēs izcīnīt ne tikai pēc vietas rangā, bet arī piedaloties Kontinentālā kausa izcīņā, kurā Latvijas vīriešu izlase ir iekļuvusi finālturnīrā, uzvarot 4. kārtas turnīrā Sočos (Krievija) un turpinot cīņu par ceļazīmi. Vīriešu komandā startēja Mārtiņš/Pļaviņš/Haralds Regža un Toms Šmēdiņš/Ruslans Sorokins. Pie ceļazīmes uz četrgades nozīmīgāko sporta forumu tiks Kontinentālā kausa fināla uzvarētāji, kuri kļūs zināmi 2016. gada jūnijā. Savukārt otrās un trešās vietas ieguvēji olimpisko sapni vēl varēs piepildīt Starpkontinentālajā finālturnīrā.", "link": "https://www.delfi.lv/sports/news/other_kinds/voleyball/samoilovs-un-jsmedins-provizoriskaja-olimpiskaja-ranga-pakapjas-uz-9-vietu.d?id=46462743"},
{"title": "Soļotājs Janevics ar jaunu personisko rekordu ieņem 10. vietu PK izcīņā", "category": "Sports", "body": "Latvijas soļotājs Ingus Janevics svētdien Čeboksaros (Krievija) Pasaules kausa (PK) izcīņā 50 kilometru distancē ar jaunu personisko rekordu ierindojās 10. vietā, informē Starptautiskā vieglatlētikas federācija (IAAF). 48. vietā ierindojās Arnis Rumbenieks (4.12:13), bet Vjačeslavs Grigorjevs nefinišēja. Komandu vērtējumā Latvijas soļotāji ieņēma 6. vietu 12 komandu konkurencē. Par sacensību uzvarētāju ar jaunu pasaules rekordu kļuva Deniss Ņižegorodovs no Krievijas, kurš distanci veica trīs stundās 34 minūtēs un 14 sekundēs. Ņižegorodovs, kurš PK izcīņā uzvarēja arī pērn, par minūti un 33 sekundēm laboja austrālieša Nātana Dīksa pirms diviem gadiem uzstādīto pasaules rekordu. Ņižegorodovs nopelnīja 80 000 ASV dolāru prēmiju, jo par rekorda labošanu viņam pienākas 50 000, bet par uzvaru vēl 30 000 dolāru. Vēlāk svētdien 20 kilometru distancē sievietēm soļos Jolanta Dukure, Modra Ignate un Agnese Pastare. Jau ziņots, ka sestdien 10 kilometru distancē juniorēm Anete Kažemaka bija 23., bet Līga Brokere 34. vietā. Pasaules kausa izcīņa soļošanā norisinās 23. reizi.", "link": "https://www.delfi.lv/sports/news/other_kinds/atlethics/solotajs-janevics-ar-jaunu-personisko-rekordu-ienem-10-vietu-pk-izcina.d?id=20922226"},
{"title": "Jeļena Prokopčuka: skriešana padara mani laimīgu", "category": "Sports", "body": "Es jau trešo gadu pēc kārtas esmu Rīgas maratona patronese un ir patīkami, ka ar katru gadu šis pasākums kļūst arvien populārāks. Arvien vairāk cilvēku vēlas piedalīties šajos skriešanas svētkos, ļoti daudzi mani paziņas izteikuši vēlmi skriet 5 km distanci un pārbaudīt savas fiziskās spējas. Šogad nolēmu skriet 5 km un ar to gribu atbalstīt maratona dalībnieku lielāko daļu, no kuriem daudzi ir tikai jaunās aizraušanās sākumā. Tāpēc, ka tiem, kuri piedalās pusmaratonā un maratonā, tāda veida atbalsts vairs nav nepieciešams. Viņi jau ir \"saslimuši\" ar skriešanu. Bet es šo distanci izmantošu kā labu treniņu, jo man pēc nedēļas ir ieplānotas pāris sacensību.", "link": "https://www.delfi.lv/sports/news/other_kinds/atlethics/jelena-prokopcuka-skriesana-padara-mani-laimigu.d?id=20958174"},
{"title": "Radevičai pēc dopinga diskvalifikācijas izciešanas nav liegts kandidēt uz amatiem sportā", "category": "Sports", "body": "Inetai Radevičai  pēc diskvalifikācijas beigām nav liegts kandidēt uz amatiem Latvijas  Vieglatlētikas  savienībā (LVS), taču nav nekādas informācijas, ka bijusī tāllēcēja varētu atgriezties sporta pārvaldībā, noskaidroja aģentūra LETA. Vieglatlētikas integritātes vienība (AUI) pēc atkārtotām Londonas olimpisko spēļu dopinga provju pārbaudēm Radevičas analīzēs konstatēja anaboliskā steroīda oksandrolona pēdas, kā dēļ bijusī sportiste 2018.gada 27.novembrī atkāpās no Latvijas Vieglatlētikas savienības (LVS) prezidentes amata. Pagājušā gada augustā viņa saņēma divu gadu diskvalifikāciju, kas stājās spēkā ar 2012.gada 8.augustu, līdz ar to sportistei tika anulēti rezultāti 2012.gada Londonas olimpiskajās spēlēs, kur viņa izcīnīja ceturto vietu. Tāpat Radevičai tika piespriests divu gadu liegums, kas bija spēkā no 2018.gada 22.novembra un noslēdzās pagājušās nedēļas sākumā. Kā aģentūra LETA noskaidroja LVS, Radeviča pēc diskvalifikācijas beigām var kandidēt uz vēlētiem amatiem vieglatlētikas savienībā. Nākamgad norisināsies LVS vēlēšanu kongress, kurā turpmākajiem četriem gadiem tiks apstiprināts organizācijas vadītājs un valde. Radeviča gan šobrīd dzīvo ASV un nav izrādījusi vēlmi atgriezties LVS. Aprīlī  Izglītības un zinātnes ministrijas  (IZM) Sporta departamenta direktors Edgars Severs atklāja, ka Radeviča nav atsaukusies IZM aicinājumam atgriezt valdības piešķirto olimpisko prēmiju 30 000 eiro apmērā. Situācija nav mainījusies arī pēdējo astoņu mēnešu laikā, taču sportistu prēmēšanas tiesiskais regulējums šobrīd nepieļauj vai būtiski apgrūtina iespējas vērsties ar prasību tiesā. Tāpat Severs norādīja, ka LVS ir biedrība, un tas ir organizācijas biedru jautājums par organizācijas vadītāja izvēli. Tajā pat laikā viņš atzīmēja, ka ir salīdzinoši grūti no ētikas un labas pārvaldības viedokļa iedomāties kā par antidopinga pārkāpumiem diskvalificēta persona, pat ja arī diskvalifikācijas termiņš ir beidzies, varētu vadīt sporta veida federāciju. Pēc Londonas Olimpiādes Radeviča augstākajā līmenī startēja Dimanta līgā, bet sekojošajā ziemā viņa paziņoja par karjeras beigām. 2012.gadā Londonā viņa ar rezultātu 6,88 metri palika ceturtā, no bronzas godalgas atpaliekot tikai par centimetru. Radevičai pieder Latvijas rekords tāllēkšanā - 2010.gadā Barselonā viņa aizlēca 6,92 metrus tālu un izcīnīja zelta medaļu Eiropas čempionātā. 2017.gada sākumā Radeviča pēc konkurentes diskvalifikācijas par aizliegto vielu lietošanu kļuva par 2011.gada pasaules vicečempioni, lai gan sākotnēji viņa bija izcīnījusi bronzu. Viņas tobrīd izcīnītā medaļa kļuva par Latvijai pirmo godalgu neatkarīgas valsts vēsturē pasaules čempionātos. 2017.gada martā Radeviča tika ievēlēta par LVS prezidenti, bet dažas dienas pēc AIU paziņoja viņa atkāpās no amata. Radeviča uzsvēra, ka apzināti nav lietojusi aizliegtus medikamentus, taču tajā pat laikā pauda sapratni, ka tas neatbrīvo viņu no atbildības.", "link": "https://www.delfi.lv/sports/news/other_kinds/atlethics/radevicai-pec-dopinga-diskvalifikacijas-izciesanas-nav-liegts-kandidet-uz-amatiem-sporta.d?id=52722977"},
{"title": "Duplantis un Rohasa atzīti par pasaules gada vieglatlētiem", "category": "Sports", "body": "Pasaules rekordisti zviedrs Armands Duplantis (attēlā) un Venecuēlas pārstāve Julimara Rohasa sestdien tika nosaukti par 2020. gada labākajiem vieglatlētiem. Duplantis trīs reizes laboja pasaules rekordu kārtslēkšanā vīriešiem. 21 gadu vecais vieglatlēts divās februāra nedēļas nogalēs pēc kārtas laboja rekordu uz 6,17 un 6,18 metriem. Tas notika tikai dažas nedēļas pirms tam, kad Covid-19 pandēmijas ietvaros vieglatlētikas sacensības tika apturētas. Kad sacensības beidzot atsākās, Duplantis noslēdza sezonu, labojot arī pasaules rekordu stadionā (6,15 m) un gadu pabeidza bez neviena zaudējuma 16 sacensībās. \"Tā bija patiešām dīvaina sezona gan man, gan visiem citiem, taču es spēju tikt ar to galā un sasniegt diezgan labus rezultātus,\" sacīja Duplantis. \"Kad sacensības izbeidzās un viss tika pārcelts uz sezonas beigām, es arī tad biju labā formā, kas, manuprāt, bija daudz iespaidīgāka nekā sezonas telpās laikā, jo man bija bijuši divi brīvi mēneši,\" saka zviedrs. Rohasa arī sasniedza lielisku formu saīsinātajā ziemas sezonā, pārspējot Dienvidamerikas rekordu trīssoļlēkšanā telpās jau savās pirmajās sacensībās, sasniedzot 15,03 metrus sacensībās Francijas pilsētā Mecā. Pēc tam viņa laboja pasaules rekordu telpās sacensībās Madridē, aizlecot 15,43 metrus un labojot iepriekšējo pasaules rekordu par septiņiem centimetriem. \"Šī uzvara nozīmē ļoti daudz man un visiem tiem, kas katru dienu strādā kopā ar mani, visiem, kas man katru dienu dod spēku un motivāciju,\" sacīja Rohasa. Starptautiskā Vieglatlētikas asociācijas (\"World Ahletics\" (WA) piecu \"Pasaules gada vieglatlēta\" balvas finālistu skaitā vīriešu konkurencē bija iekļauts gargabalnieks Džošua Čeptegei no Ugandas, lodes grūdējs no ASV Raiens Krausers, barjerskrējējs no Norvēģijas Karstens Varholms, šķēpmetējs Johanness Feters no Vācijas un kārtslēcējs Armands Duplantis no Zviedrijas. Sievietēm finālā iekļuva skrējiena pasaules rekordiste 5000 metros Letesenbeta Gideja no Etiopijas, divreiz garākas distances skrējēja Sifana Hasana no Nīderlandes, kura stundas laikā noskrēja 18,930 metrus un uzstādīja jaunu pasaules rekordu, divu pasaules rekordu īpašniece pusmaratonā no Kenijas Peresa Jepčirčira, kura ir arī pasaules čempione šajā distancē, Rohasa un sprintere Elaina Tompsone-Heraha no Jamaikas. 2019. gadā par pasaules labākajiem vieglatlētiem tika atzīti kenijiešu gargabalnieks Eliuds Kipčoge un ASV barjersprintere Dalila Muhamada.", "link": "https://www.delfi.lv/sports/news/other_kinds/atlethics/duplantis-un-rohasa-atziti-par-pasaules-gada-vieglatletiem.d?id=52729039"},
{"title": "MVP: Kā radās hokeja himna, nomuļļātais basketbols un Ozo duncis Irbes mugurā", "category": "Sports", "body": "Kamēr aiz loga savu renesansi piedzīvoja 2020. gada vasara un ļaudis izmantoja katru iespēju tvert saules starus,  MVP  droši iesoļoja savā otrajā darbības mēnesī. Kā ierasts, iknedēļas apkopojumā atgādināsim par paveikto, kā arī nedaudz ieskicēsim plānus jaunajai nedēļai – lai nekas nepaslīdētu garām nepamanīts. Vai  olimpiskie  sporta veidi vērtējami augstāk par neolimpiskajiem? Varbūt šis iedalījums mūsdienu pasaulē ir absolūti bezjēdzīgs? Ja zinām (vai tiešām zinām?) savus mērķus, un starp tiem pirmajās pozīcijās ir pacilājošas emocijas, nācijas lepnums un Latvijas vārda nešana pasaulē – varbūt visas olas (jo to mums nav tik daudz...) jāliek vienā, turklāt pavisam citā groziņā? Par to savā komentārā spriež  Armands Puče . Lasīt vairāk Ja tu esi  hokeja  fans – vienalga, no \" Arēna Rīga \" paaudzes, vai vēl Sporta pils solus deldējis –, tad kaut reizi (bet drīzāk jau krietni biežāk) esi dziedājis līdzi  Ainara Mielava  un \" Jauna Mēness \" skaņdarbam \"Kad mēness jūrā krīt\". Bet – kāpēc šī dziesma par mīlestību ir tā saaugusi ar Latvijas hokeju un kurš par to atbildīgs? Pa pēdām lavījās Jānis Freimanis. Lasīt vairāk Raimonds Rudzāts savukārt mēģināja salikt akcentus mūžsenajā strīdā par to, kurš tad Latvijā ir nacionālais sporta veids. Jeb precīzāk – saprast, kāpēc  basketbols  joprojām nav mācējis izmantot savas grūti apstrīdamās \"pole position\" iespējas šajā sacīkstē. Kāpēc lielo uzvaru vietā ir tikai lielie attaisnojumi, un otrpus slieksnim aiz glītās fasādes slēpjas šķībi pamati un dubļainas grīdas, uz kurām atkal un atkal paslīd kājas? Lasīt vairāk Tāpat  turpinājām rakstu sēriju par Latvijas sporta spēļu izcilākajām komandām  – šoreiz atgriežoties pagājušā gadsimta astoņdesmito vidū, kad plašajā  Padomju savienībā  nebija labākas  volejbola  komandas par mūsu \" Radiotehniķi \", kā arī vieglākai brīvdienu lasāmvielai apkopojām gadījumus, kad starptautiskā skatuve vai pašmāju intrigas savedušas uz vienas šauras laipas savējos – latvieti pret latvieti.  Kad Ozoliņš met vārtus Irbem, bet Verpakovskis sit golus Liepājai... Nākamajā nedēļā  MVP  atradīsiet interviju ar kādu bijušo latvieti  NHL , kura karjera lielajā līgā pēc daudzsološa sākuma tomēr neizvērtās gluži pēc Holivudas scenārija, trillera cienīgu stāstu par kārtējo dzīves pārbaudījumu bijušā autosportista Aleksa Dzanardi neticami sarežģītajā mūžā, un kādu praktiski aizmirstu pasaules čempioni no Latvijas, kas savu zelta medaļu savulaik saņēma no Velsas prinča rokām. Tāpat noskaidrosim, ko profesionālā medicīna saka par sekām, ko sportistu prātiem nodara  pandēmijas  efekts jeb pēkšņais \"strāvas zudums\" – pārrāvums sacensību un karjeras plānos, neziņa un bažas par turpmāko. Papildinot arī ar to, cik precīzi šai teorijai atbilst vairāku vadošu Latvijas atlētu pieredze.", "link": "https://www.delfi.lv/sports/news/basketbols/mvp-ka-radas-hokeja-himna-nomullatais-basketbols-un-ozo-duncis-irbes-mugura.d?id=52364283"},
{"title": "Foto: 99. Latvijas čempionāts vieglatlētikā Jelgavā", "category": "Sports", "body": "8. un 9. augustā Jelgavā notika Latvijas vieglatlētikas čempionāts pieaugušajiem un U-23 grupai. Augstvērtīgāko sacensību rezultātu uzrādīja 2014. gada pasaules junioru čempions šķēpmešanā Gatis Čakšs (83,80m), kurš tikai par deviņiem centimetriem atpalika no personiskā rekorda, informēja Latvijas Vieglatlētikas savienība. Latvijas čempionāta pirmajā dienā patīkamu pārsteigumu sarūpēja trīssoļlēcēja Rūta Kate Lasmane. Ceturtajā mēģinājumā ventspilniece aizlēca 13,82m, par 25 centimetriem uzlabojot personisko rekordu. Tas ir Latvijas visu laiku sestais labākais rezultāts. Savukārt sacensību otrajā dienā Rūta uzvarēja tāllēkšanas sektorā ar jaunu personisko rekordu – 6,10m. Interesanta sāncensība notika sieviešu šķēpmešanas sektorā. Par Latvijas čempioni kļuva mūsu pašreizējā līdere  Līna Mūze , kura ar trešo mēģinājumu (60,10m) apsteidza valsts rekordisti Madaru Palameiku (58,70m) un 2017. gada U-23 Eiropas vicečempioni Aneti Kociņu (58,58m). Vieglatlētikas  vēsturnieks un statistiķis Andris Staģis izpētījis Latvijas čempionātu, sagatavojot materiālu par dažādiem faktiem un notikumiem.", "link": "https://www.delfi.lv/sports/news/other_kinds/atlethics/foto-99-latvijas-cempionats-vieglatletika-jelgava.d?id=52366681"},
{"title": "Zemgales Olimpiskā centra stadionam piešķirs Jāņa Lūša vārdu", "category": "Sports", "body": "22. augustā Jelgavā, Zemgales Olimpiskā centra stadionā, jau astoto reizi norisināsies leģendārā sportista olimpiskā čempiona Jāņa Lūša kausa izcīņa šķēpmešanā. Šogad pasākums būs īpašs ar to, ka Zemgales Olimpiskā centra stadionam tiks piešķirts Jāņa Lūša vārds, ziņo Jelgavas pilsētas pašvaldība. Olimpiskā čempiona Jāņa Lūša kausa izcīņa šķēpmešanā notiek jau kopš 1994. gadā, savukārt kopš 2013. gada sacensības norisinās leģendārā sportista dzimtajā pilsētā Jelgavā. Ierasti sacensības notiek maijā, sportista dzimšanas mēnesī, bet šogad Covid-19 ieviesa izmaiņas – kad martā Latvijā tika izsludināta ārkārtējā situācija un uz nezināmu laiku atcelti visi sporta pasākumi, bija vien cerība, ka situācija uzlabosies un sacensības šogad tomēr varēs notikt. Gaidot situācijas uzlabojumus, sporta pasaule saņēma vēl vienu triecienu – 29. aprīlī, nesagaidījis savu 81. dzimšanas dienu, mūžībā devās viens no visu laiku izcilākajiem pasaules vieglatlētiem  Jānis Lūsis . Līdz ar to šis būs pirmais gads, kad sporta leģenda nevarēs pagodināt sacensības ar savu klātbūtni un sportisti pirmo reizi cīnīsies par Jāņa Lūša piemiņas kausiem. Sacensībās visas dienas garumā šķēpmetēji sacentīsies vairākās vecuma grupās: U-14, U- 16, U-18, U-20 un elites grupā. \"Ņemot vērā pasaulē esošo situāciju, visdrīzāk šogad sacentīsies tikai vietējie sportisti. Iespējams, ka atbrauks kāds lietuviešu šķēpmetējs, bet tik liela ārvalstu pārstāvniecība kā citus gadus nav gaidāma. Neskatoties uz to, ir prieks, ka šis turnīrs tomēr notiks. Liels paldies jāsaka arī Jelgavas pilsētas pašvaldībai par atbalstu,\" norāda Latvijas Šķēpmetēju kluba vadītājs Gints Palameiks. Dalībnieku pieteikšanās vēl rit pilnā sparā – tā noslēgsies 18. augustā – , tomēr tādi vadošie Latvijas šķēpmetēji kā  Līna Mūze , Anete Kociņa,  Madara Palameika  un  Zigismunds Sirmais  norādījuši, ka plāno startēt Jāņa Lūša piemiņas kausu izcīņā. Sacensības jauniešu vecuma grupās sāksies pulksten 11. Pulksten 16 plānota sacensību atklāšanas ceremonija, pēc kuras uz starta dosies elites sportisti. Pulksten 16.30 sāksies sacensības sievietēm, savukārt sacensības vīriešiem sāksies pulksten 18. Skatītājiem ieeja sacensībās būs bez maksas, un jāievēro valstī noteiktās epidemioloģiskās drošības prasības. Šķēpmetējs Jānis Lūsis ir dzimis 1939. gada 19. maijā Jelgavā un ir vienīgais Latvijas sportists, kuram izdevies izcīnīt visa kaluma olimpiskās medaļas. Tāpat viņš kā pirmais Latvijas vieglatlēts 2014. gadā tika uzņemts starptautiskās vieglatlētikas federāciju asociācijas \"World Athletics\" Slavas zālē. J.Lūsis ir saņēmis daudz dažādu apbalvojumu, tostarp Jelgavas pilsētas augstāko apbalvojumu \"Goda zīme\" 2018. gadā. Zemgales Olimpiskais centrs tika atklāts 2010. gadā un ir nacionālas nozīmes sporta bāze, kurā ietilpst vieglatlētikas stadions, futbola laukumi ar mākslīgo un dabisko zālienu, sporta spēļu laukumi ar sintētisko segumu, pludmales volejbola laukumi, BMX trase, sporta halle, trenažieru zāle, konferenču telpa un biroja telpas. Sporta bāzi apsaimnieko SIA \"Zemgales Olimpiskais centrs\", kurā kapitāldaļas pieder Jelgavas pilsētas pašvaldībai (53,27 %) un Latvijas Olimpiskajai komitejai (46,73 %). Zemgales Olimpiskais centrs atrodas Jelgavā, Kronvalda ielā 24.", "link": "https://www.delfi.lv/sports/news/other_kinds/atlethics/zemgales-olimpiska-centra-stadionam-pieskirs-jana-lusa-vardu.d?id=52367413"},
{"title": "Pārbaudes spēlēs uzvaras izcīna Čehijas, Baltkrievijas un Vācijas hokeja izlases", "category": "Sports", "body": "Ceturtdien, 12.aprīlī pirmsčempionāta pārbaudes spēles aizvadījušas sešu valstu Nacionālās hokeja izlases. Pie uzvarām šajās spēlēs tikuši Čehijas, Baltkrievijas un Vācijas hokejisti. Savukārt Latvijas pretinieki 2007.gada Pasaules hokeja čempionāta apakšgrupā, Itālijas hokejisti ceturtdien ar 1:4 piekāpās Baltkrievijas valstsvienībai. Baltkrievijas labā vārtus guva Ugarovs, Demagins, Denisovs un Kuriļins. Sestdien abas izlases mērosies spēkiem vēlreiz. Vācijas izlase ceturtdien savā laukumā ar 4:2 (0:2, 3:0, 1:0) pārspēja Dānijas hokejistus. Dānijas labā vārtus guva Olsens un Tomasens, savukārt Vācijas izlasē izcēlās Barta, Trips, Gogulla un Hakerts. Piektdien Nacionālo izlašu līmenī pārbaudes spēlēs tiksies Čehija ar Slovākiju, Šveice ar Krieviju un Somija ar Latviju.", "link": "https://www.delfi.lv/sports/news/hokejs/parbaudes-speles-uzvaras-izcina-cehijas-baltkrievijas-un-vacijas-hokeja-izlases.d?id=17477281"},
{"title": "Vācija iegūst PČ zeltu šķēpmešanā pēc 28 gadu pārtraukuma", "category": "Sports", "body": "Vācietis Matiass de Cordo sestdien Tegu uzvarēja pasaules vieglatlētikas meistarsacīkstēs šķēpmešanā, sagādājot Vācijai pirmo pasaules čempionu titulu šai disciplīnā. Pieteikumu uz zelta godalgu de Cordo izvirzīja jau pirmajā metienā, raidot šķēpu 86,27 metrus tālu, kas arī palika viņa labākais mēģinājums, kas atnesa vācietim zelta medaļu. Tikai ceturtajā mēģinājumā līderu pulkam pievienojās sezonas labākā rezultāta autors, norvēģis Andreass Torkildsens, kurš pēc trim metieniem bija tikai astotajā vietā. ceturtajā mēģinājumā norvēģis sasniedza 84,78 metru atzīmi, kas viņu ierindoja otrajā vietā. Bronzas godalgu ieguva kvalifikācijas sacensību uzvarētājs kubietis Giljermo Martiness - 84,30 metri. Atgādinām, ka  neviens no trim Latvijas šķēpmetējiem finālsacensībās neiekļuva .", "link": "https://www.delfi.lv/sports/news/other_kinds/atlethics/vacija-iegust-pc-zeltu-skepmesana-pec-28-gadu-partraukuma.d?id=40444007"},
{"title": "Kanters izcīna Igaunijai PČ sudraba medaļu diska mešanā", "category": "Sports", "body": "Igauņu diska metējs Gerds Kanters otrdien pasaules vieglatlētikas čempionātā izcīnījis sudraba medaļu, bet viņa tautietis Merts Israels palika soli no goda pjedestāla, ceturtajā vietā. Par pasaules čempionu kļuva vācietis Roberts Hartins ar 68,97 metrus tālu metienu. Kantera labākais mēģinājums bija 66,95 metri. Bronzas godalga tika irānim Ehsanam Hadadi - 66,08 metri, bet Merta Israela tālākais metiens bija 65,20 metri. Lietuviešu olimpiskais čempions Virgīlijs Alekna ierindojās sestajā vietā - 64,09 metri.", "link": "https://www.delfi.lv/sports/news/other_kinds/atlethics/kanters-izcina-igaunijai-pc-sudraba-medalu-diska-mesana.d?id=40374703"},
{"title": "18 gadus vecais granādietis Kirani Džeimss uzvar PČ 400 m skrējienā", "category": "Sports", "body": "18 gadus vecais Granādas vieglatlēts Kirani Džeimss otrdien uzvarēja pasaules čempionātā 400 metru distancē, kļūstot par jaunāko čempionu šajā kategorijā. Džeimss finišā par nieka tiesu apsteidza amerikāni Lašonu Meritu, uzrādot rezultātu 44,60 sekundes, kas viņam ir jauns personiskais rekords. Merita laiks - 44,63 sekundes.  Bronzas godalgu ieguva viens no beļģu dvīņubrāļiem Kevins Borlē - 44,90 sekundes. Viņa brālis Džonatans ierindojās piektajā vietā.", "link": "https://www.delfi.lv/sports/news/other_kinds/atlethics/18-gadus-vecais-granadietis-kirani-dzeimss-uzvar-pc-400-m-skrejiena.d?id=40377073"},
{"title": "Ar jaunu PČ rekordu šķēpmešanā uzvar Abakumova, Madarai Palameikai - 11.vieta", "category": "Sports", "body": "Ar jaunu pasaules vieglatlētikas čempionāta rekordu un visu laiku otro labāko rezultātu - 71,99 metri - piektdien krieviete Marija Abakumova uzvarēja šķēpmešanas disciplīnā, Latvijas vieglatlēte Madara Palameika čempionātu pabeidza 11.vietā. Vienīgā Latvijas pārstāve šķēpmešanas finālā Madara Palameika savā labākajā mēģinājumā sasniedza 58,08 metrus, un ierindojās 11.vietā, kas šajās sacensībās bija pēdējā, jo uz starta neizgāja vāciete Linda Štāla. Par uzvaru Tegu cīnījās divas sportistes - Abakumova un čehiete Barbora Špotakova, kuras pa kārtai uzrādīja sezonas labāko rezultātu, kamēr krieviete nāca klajā ar jaunu čempionāta rekordu, ko Špotakova savā pēdējā metienā tomēr nespēja labot, samierinoties ar otro vietu ar rezultātu 71,58 metri. Bronzas godalgu ar 68,38 metrus tālu metienu ieguva Dienvidāfrikas Republikas šķēpmetēja Sanete Viljena.", "link": "https://www.delfi.lv/sports/news/other_kinds/atlethics/ar-jaunu-pc-rekordu-skepmesana-uzvar-abakumova-madarai-palameikai-11vieta.d?id=40432035"},
{"title": "Isinbajeva: nesaprotu, kas varēja noiet greizi", "category": "Sports", "body": "Divkārtējā olimpiskā un pasaules čempione, kā arī pasaules rekordiste kārtslēkšanā sievietēm krieviete Jeļena Isinbajeva pēc neveiksmes pasaules čempionātā Tegu nespēja izskaidrot, kas vainojams viņas sliktajā startā. ar rezultātu 4,65 metri ierindojās tikai sestajā vietā . \"Šādas lietas dzīvē notiek, pašlaik man ir ļoti smagi,\" atzina sportiste. \"Kārtis, kuras lietoju, bija ļoti mīkstas, taču, ja es nebūtu savā labākajā sportiskajā formā, nemaz šeit neatrastos. Viss bija pakārtots uzvarai, biju tai gatava. Nezinu, kas vārēja noiet greizi. Šis noteikti nav tas rezultāts, uz kuru cerēju.\" 4,70 metru augstumu krieviete sacensībās izlaida, bet, veicot 4,75 metru augstumu, pieļāva kļūdu. Atlikušos divus mēģinājumus Isinbajeva pārcēla uz 4,80 metru augstumu, taču abus veica nesekmīgi. \"Esmu vīlusies, taču tagad koncentrēšos nākamā gada Olimpiskajām spēlēm. Vēlos visu notikušo aizmirst, lai Londonā ierastos ar \"iztīrītu\" atmiņu. No manis vēl daudz ko var sagaidīt,\" piebilda Isinbajeva, kurai pieder šābrīža pasaules rekords - 5,06 metri. Isinbajeva uz gadu pameta sportu pēc nesekmīgā snieguma pagājušā gada pasaules vieglatlētikas čempionātā telpās Dohā, kur viņa palika bez godalgas.", "link": "https://www.delfi.lv/sports/news/other_kinds/atlethics/isinbajeva-nesaprotu-kas-vareja-noiet-greizi.d?id=40390393"},
{"title": "Foto: Latvijas regbisti atved uz Šauļiem sniegu, aizbrauc - ar zaudējumu", "category": "Sports", "body": "Latvijas regbija izlase sestdien Šauļos Eiropas čempionāta Ziemeļu divīzijas pirmajā grupas spēlē ar 6:11 (3:3) zaudēja Lietuvai. Ierodoties Lietuvā,  Latvijas regbistus sagaidīja sniegputenis , kas šoreiz par labu nāca mājiniekiem.", "link": "https://www.delfi.lv/sports/news/other_kinds/regbijs/foto-latvijas-regbisti-atved-uz-sauliem-sniegu-aizbrauc-ar-zaudejumu.d?id=48129445"},
{"title": "Īrijas regbisti pirmo reizi 111 gados uzvar 'All Blacks'", "category": "Sports", "body": "Pagājušās nedēļas nogalē ar sensāciju sākās tradicionālā dienvidu puslodes regbija izlašu novembra viesošanās pie saviem ziemeļu puslodes kolēģiem – Čikāgas \"Soldier Field\" stadionā Īrija ar 40:29 (25:8) pēc 111 gadu un 29 reižu pūliņiem beidzot pārspēja Jaunzēlandi. Tādējādi jaunzēlandieša Džo Šmita vadītā Īrija ir pievienojusies izredzēto komandu pulciņam, kas kaut reizi savā vēsturē ir uzvarējušas \"All Blacks\" – Austrālija (42 uzvaras), Dienvidāfrika (35 uzvaras), Francija (12 uzvaras), Anglija (7 uzvaras), Velsa (2 uzvaras), Britu un īru lauvas (6 uzvaras), Barbari (2 uzvaras), Pasaules XV (1 uzvara) un vairs nepastāvošā Rodēzija (tagadējā Zimbabve – 1 uzvara). Jāpiebilst, ka tikai piekto reizi savā vēsturē \"All Blacks\" cieta zaudējumu, ielaižot 40 vai vairāk punktu. Kaut arī spēle Čikāgā notika tūkstošiem kilometru no Īrijas, tā faktiski bija mājas spēle – Čikāgā dzīvo viena no lielākajām īru kopienām Ziemeļamerikā, un absolūtais vairākums no rekordlielā, vairāk nekā 62 tūkstošu skatītāju skaita bija Īrijas atbalstītāji. Reti kurš cerēja uz iepriekšējās spēles gaitas atkārtošanos, kad 2013. gadā Dublinā Īrija vareni aizvadīja lielāko spēles daļu, panāca 19:0 pārsvaru un bija nieka sekunžu attālumā no vēsturiskā panākuma, tomēr toreiz \"vīri melnā\" spēja lauzt spēles gaitu un pēc pacietīgas izspēles jau pieliktajā laikā ienest uzvaru nesošo piezemējumu (24:22). Šoreiz bukmeikeri Īrijai deva vairāk nekā 20 punktu handikapu, jo Jaunzēlande visus pretiniekus šogad bija samalusi bez īpašām problēmām, bija lieliskā sportiskā formā un nekādi nevarēja sūdzēties par ierūsēšanu, savukārt Īrija pēdējo spēli aizvadīja tikai vasarā. Gluži kā pirms 3 gadiem spēle sākās ar Īrijas varenu spiedienu, savukārt Jaunzēlande izskatījās netipiski nevarīga. 3. minūtē Džonijs Sekstons ar soda sitienu izvirzīja vadībā Īriju (3:0), tiesa jau pēc minūtes Džordžs Moala noslēdza zibenīgu Jaunzēlandes uzbrukumu (3:5), un šķita, ka ir īru entuziasms ir noslāpēts ar auksta ūdens šalti. Nekā nebija - īri turpināja kontrolēt bumbu, uzvarēt spēka divcīņās, brīžiem statistika rādīja Jaunzēlandei neticamu ainu – mazāk nekā 20% bumbas kontroli. Īrijas pārsvars līdz pārtraukumam vainagojās ar S.Dž. Standera un Konora Marija piezemējumiem, kā arī Sekstona soda sitienu, uz ko favorīti spēka atbildēt tikai ar Bodena Bareta soda sitienu (25:8). Kad 47. minūtē Saimons Zībo ienesa jau ceturto īru piezemējumu (30:8), bija skaidrs – ja Īrija izlaidīs no rokām pat šādu milzīgu pārsvaru, tā nekad neuzvarēs Jaunzēlandi. Jaunzēlande beidzot pamodās, un kā bokseris ar spēcīgiem sitieniem sāka iedzīt pretinieku stūrī – 11 minūšu laikā pavisam nekādi spēlējošo Āronu Smitu nomainījušais T.Dž. Perenara, Bens Smits un Bodena Bareta jaunākais brālis Skots Barets panāca 33:29, \"All Blacks\" pārņēma spēles kontroli, un jautājums bija, vai šoreiz Īrija spēs izturēt apdullinošos sitienus un nenokrist. Pēc nervozas cīkstēšanās 76. minūtē Džoijs Kārberijs guva Īrijas piekto piezemējumu un Īrijas spēlētāji ar līdzjutējiem varēja sākt līksmot - beidzot izdevās tas, ko savulaik nespēja panākt Villijs Džons Makbraids, Maiks Gibsons, Kīts Vuds, Ferguss Slaterijs, Braiens O'Driskols, Pols O'Konels un citas īru un pasaules regbija leģendas. 26. novembrī Īrija Dublinā vēlreiz tiksies ar Jaunzēlandi, un šī spēle noteikti būs sezonas nagla. Citās spēlēs Velsa Kārdifā ar 8:32 (3:20) nīkulīgi un bezzobaini piekāpās Austrālijai, ar 12. zaudējumu pēc kārtas apliecinot, ka Austrālija ir īsts Velsas \"bubulis\". Viesi pilnībā kontrolēja spēli, ar ātriem uzbrukumiem apmulsinot pretiniekus un plosot viņu aizsardzību pēc sirds patikas, turklāt gūstot virsroku pat spēka divcīņās. Pirmajā puslaikā Stīvens Mūrs, Rīss Hodžs un Tevita Kuridrani nodrošināja ievērojamu pārsvaru un tikai desmitā numura Bernarda Folija neveiksmīgā spēle realizācijas un soda sitienu izpildē neļāva rezultātam kļūt graujošam jau līdz pārtraukumam. Kopumā Austrālija ienesa piecus piezemējumus, velsiešiem spējot atbildēt tikai ar vienu. Savukārt Vemblija stadionā aizraujošā spēlē \"barbaru\" izlase nospēlēja neizšķirti ar DĀR (31:31). Kaut gan DĀR izlasē bija daudz gados jaunu un nepieredzējušu spēlētāju, šāds rezultāts (turklāt vēl desmit minūtes pirms spēles beigām DĀR bija zaudētāju lomā - 21:31) rada nopietnas bažas, jo pretinieku izlase sastāv no uzaicinātiem spēlētājiem no dažādām pasaules malām, kas pirmo reizi sapulcējās tikai pirms dažām dienām. Ja pat šāda minimāli sagatavota izlase spēj sagādāt nopietnas problēmas DĀR, var tikai iedomāties, kāda elle dienvidāfrikāņus sagaida šonedēļ pret pasaules otro spēcīgāko izlasi Angliju, kas austrālieša Edija Džonsa vadībā vēl nav zaudējusi nevienu spēli, bet vasarā viesos sausā sasita Austrāliju. Vēl jāatzīmē Argentīnas pārliecinošā uzvara Tokijā pār Japānu (54:21), kā arī maoru \"All Blacks\" izrēķināšanās ar ASV (54:7). Pēc šīm spēlēm pasaules rangu tabulā samazinājies Jaunzēlandes pārsvars pār tuvākajiem sekotājiem, taču tas joprojām ir iespaidīgs. Īrija pakāpusies līdz 5. vietai, Argentīna – līdz 6. vietai, bet Velsa nokritusi līdz 7. vietai. Pirmais desmitnieks ir šāds, iekavās pozīcija iepriekšējā nedēļā: 1. (1.) Jaunzēlande 94,57 punkti, 2. (2.) Anglija 89,49, 3. (3.) Austrālija 86,86, 4. (4.) DĀR 84,85, 5. (6.) Īrija 83,67, 6. (9.) Argentīna 81,46, 7. (5.) Velsa 80,97, 8. (7.) Francija 80,75, 9. (8.) Skotija 80,44, 10. (10.) Fidži 75,49. Šonedēļ 11. novembrī Belfāstā \"barbari\" spēlēs pret Fidži, Limerikā īru \"Munster\" pret maoru \"All Blacks\", 12. novembrī Tbilisi Gruzija – Japāna, Madridē Spānija – Tonga, Bukarestē Rumānija – ASV, Romā Itālija – Jaunzēlande, Tulūzā Francija – Samoa, Dublinā Īrija – Kanāda, Kārdifā Velsa – Argentīna, Edinburgā Skotija – Austrālija, Tvikenemā Anglija – DĀR. Citās spēlēs 19. novembrī Londonā angļu \"Harlequins\" pret maoru \"All Blacks\", Tbilisi Gruzija – Samoa, Bukarestē Rumānija – Kanāda, Sansebastjanā ASV – Tonga, Florencē Itālija – DĀR, Tvikenemā Anglija – Fidži, Kārdifā Velsa – Japāna, Edinburgā Skotija – Argentīna, Parīzē Francija – Austrālija, Dublinā Īrija – Jaunzēlande, 24. novembrī franču \"barbari\" pret Austrāliju, 25. novembrī Grenoblē Kanāda – Samoa, 26. novembrī Bukarestē Rumānija – Urugvaja, Padujā Itālija – Tonga, Kilmarnokā Skotija – Gruzija, Tvikenemā Anglija – Argentīna, Kārdifā Velsa – DĀR, Dublinā Īrija – Austrālija, Parīzē Francija – Jaunzēlande, 3. decembrī Tvikenemā Anglija – Austrālija.", "link": "https://www.delfi.lv/sports/news/other_kinds/regbijs/irijas-regbisti-pirmo-reizi-111-gados-uzvar-all-blacks.d?id=48138105"},
{"title": "Šķēpmetējs Rags uzvar vieglatlētikas sacensībās Zviedrijā", "category": "Sports", "body": "Latvijas šķēpmetējs Ēriks Rags otrdien uzvarēja Zviedrijas atklātā čempionāta trešajā posmā, kas notika Gēteborgā. Kā ziņo sacensību mājaslapa interneta, Raga rezultāts labākajā mēģinājumā bija 81,42 metri. Otrajā vietā ar rezultātu 80,49 metri palika DĀR pārstāvis Harduss Pienārs, bet trešais bija zviedrs Gābriels Valīns, kura rezultāts bija 74,43 metri.", "link": "https://www.delfi.lv/sports/news/other_kinds/atlethics/skepmetejs-rags-uzvar-vieglatletikas-sacensibas-zviedrija.d?id=21249527"},
{"title": "Skrējējs Jurkevičs sacensībās Slovēnijā sasniedz personisko rekordu 800 metru distancē", "category": "Sports", "body": "Latvijas vieglatlēts Dmitrijs Jurkevičs ceturtdien, 26.jūnijā, Slovēnijas pilsētā Velenjē uzvarēja \"Grand Prix\" sacensībās 800 metru skrējienā, sasniedzot arī personisko rekordu. Kā informē Latvijas Vieglatlētikas savienība, Jurkeviča rezultāts bija 1:46,70 minūte. Līdz ar to Jurkevičs ir izpildījis arī Pekinas olimpisko spēļu B normatīvu. Par Jurkeviču ātrāk Latvijas vieglatlētikas vēsturē ir skrējuši tikai četri sportisti - Dmitrijs Miļkevičs, Einārs Tupurītis, Viktors Lācis un Egīls Tēbelis. Tiesa, izpildītais normatīvs neļauj Jurkevičam startēt Pekinas Olimpiādē, jo A normatīvu šajā distancē ir izpildījis Dmitrijs Miļkevičs.", "link": "https://www.delfi.lv/sports/news/other_kinds/atlethics/skrejejs-jurkevics-sacensibas-slovenija-sasniedz-personisko-rekordu-800-metru-distance.d?id=21269312"},
{"title": "ASV sprinteris Gejs sasniedz pasaulē labāko rezultātu 100 metru sprintā", "category": "Sports", "body": "Taisons Gejs svētdien sasniedza pasaulē visu laiku labāko rezultātu 100 metru distancē, taču pārāk lielā pavēja dēļ ASV sprintera rezultātu nevarēs atzīt par pasaules rekordu. Līdz šim labākais rezultāts 100 metros piederēja Barbadosas sprinterim Obadelem Tompsonam, kurš 1996. gadā ar piecu metru sekundē ceļavēju finišu sasniedza pēc 9,69 sekundēm. Pasaules rekords - 9,74 sekundes - pieder Jamaikas skrējējam Usainam Boltam.", "link": "https://www.delfi.lv/sports/news/other_kinds/atlethics/asv-sprinteris-gejs-sasniedz-pasaule-labako-rezultatu-100-metru-sprinta.d?id=21290085"},
{"title": "Juris Ulmanis: Jānis Lūsis – mana pirmā sastapšanās ar Latviju", "category": "Sports", "body": "Skumjā ziņa par Jāņa Lūša aiziešanu mūžībā un Latvijas neatkarības atgūšanas 30. gadadiena modināja manī ļoti tālas, dziļi prāta krātuvēs noglabātas bērnības atmiņas un rosināja pārdomas par sportu, sportistiem un viņu pārstāvētajām valstīm. Vēl jo neparastāk par to visu domāt tagad, kad sports faktiski ir pazudis no arēnām un televizora ekrāniem. Par Jāni Lūsi man ir īpašs, ļoti personīgs stāsts. Ja masu mediju rakstos un Vikipēdijā par viņu runā kā par vieglatlētu, olimpisko čempionu un visu laiku izcilāko šķēpa metēju pasaulē, man  Jānis Lūsis  nozīmēja... Latviju. Jā, ne vairāk un ne mazāk. Šo asociāciju saknes sniedzas tālajā 1964.gadā. Būdams piecgadīgs puika, es vēl īsti nespēju vizualizēt Latviju. Biju par to daudz dzirdējis no vecākiem un latviešu kopienas ASV, kur biju piedzimis un augu. Ģimenē sarunājāmies latviešu valodā, redzēju un sapratu, ka atšķiramies no amerikāņiem, īsti neiederamies viņu vidū. Taču vēl nevarēju aptvert, ka kaut kur tālu pasaulē ir zeme, kurā visi vai vismaz vairākums cilvēku sarunājas latviski un izskatās kā mēs. Tajā vasarā Tokijā norisinājās olimpiskās spēles, un mēs ģimenē tām cītīgi sekojām līdzi TV ekrānā. Latvija, protams, nepiedalījās, bet kad šķēpa mešanas sektorā ieradās toreizējais Eiropas čempions Jānis Lūsis, sporta komentētājs pieteica PSRS komandas pārstāvi no Latvijas. Tajā mirklī manā bērna pasaulē daudzas lietas nostājās \"īstajos plauktiņos\". Es ieraudzīju īstu latvieti no \"mītiskās\", tālās zemes, un viņš izskatījās gluži kā mēs. Zilām acīm, cirtainiem matiem, mūsu tautai raksturīgiem sejas pantiem un, iespējams, vislatviskāko vārdu. Beidzot noticēju, ka tāda zeme patiešām pastāv un nav vecāku izdomāta. Lieki piebilst, ka no tās dienas, izdzirdot vārdu Latvija, manā acu priekšā momentā bija Jānis Lūsis ar šķēpu rokā Tokijas stadionā. Pat nebija svarīgi, ka todien viņš neuzvarēja un ieguva \"vien\" bronzas medaļu. Manā dzīvē viņa ieraudzīšana TV ekrānā bija daudz svarīgāka un lielā mērā veicināja atgriešanos senču dzimtenē pēc Latvijas neatkarības atgūšanas. Man tas nebija stāsts tikai par sportu un sportiskajiem sasniegumiem. Tas bija stāsts par tautas vienotību, patriotismu, nacionālo lepnumu. Stāsts par savējiem, lai kur pasaulē tie atrastos. Tas bija svarīgi toreiz un ir svarīgi tagad, kad simtiem tūkstošu latviešu ir izkaisīti pasaulē un daudzus vieno vien iespēja sekot līdzi mūsu sporta varoņiem. Jau dzīvojot Latvijā man bija tas gods klātienē satikties ar leģendāro šķēpraidi un toreiz atļāvos Jānim Lūsim izstāstīt par bērnības pārdzīvojumu. Viņš manī noklausījās un kautri noteica: \"paldies\". Tāds pieticīgs un vienkāršs cilvēks viņš bija. Tomēr ceru, ka mans stāsts viņam nozīmēja kaut nedaudz no tā, ko tas nozīmēja man, un vismaz sasildīja sirdi. Tagad, kad sporta pasākumi nenotiek un pat ir izskanējušas balsis, ka bez profesionālā sporta sabiedrība varētu mierīgi iztikt, es iedomājos par šodienas bērniem. Un par savu bērnību. Pa kādu ceļu būtu vedusi mana dzīve, ja es 1964.gada vasarā nebūtu televizorā ieraudzījis Jāni Lūsi un izdzirdējis vārdu Latvija? Cik daudziem bērniem šodien sekošana ievērojamu sportistu gaitām palīdz kļūt mērķtiecīgākiem, disciplinētākiem un mudina kaut vai apgūt pasaules ģeogrāfiju, mācīties svešvalodas un nodarboties ar kādu sporta veidu? Un cik patriotiska būs jaunā paaudze, ja bērni kopā ar vecākiem nekad neuzdziedās Latvijas himnu pēc valstsvienības uzvaras aizraujošā hokeja, basketbola vai citā mūsu iecienītā sporta spēlē?", "link": "https://www.delfi.lv/sports/news/analysis/juris-ulmanis-janis-lusis-mana-pirma-sastapsanas-ar-latviju.d?id=52113291"},
{"title": "Foto: Pēdējā gaitā izvadīts leģendārais šķēpmetējs Jānis Lūsis", "category": "Sports", "body": "Otrdien, 5. maijā, pēdējā gaitā izvadīts leģendārais šķēpmetējs, viens no visu laiku izcilākajiem Latvijas sportistiem  Jānis Lūsis . Lūsis, kurš 19. maijā būtu svinējis 81 gada jubileju, pēc ilgstošas slimības mūžībā devās 29. aprīlī. Ņemot vērā Latvijā noteiktos ierobežojumus, izvadīšana notika nojumē pie Rīgas krematorijas. \"No sirds pateicos visiem, kuri sadzirdēja manu saucienu pēc palīdzības, kad mūsu ģimenes finansiālās iespējas izsīka, lai cīnītos ar tēta smago slimību. Paldies ar labajām domām, vārdiem un uzmundrinājumu, ko Jānis Lūsis un viņa ģimene saņēma no daudziem cilvēkiem pēdējā pusotra gada laikā. Tāpat paldies par pausto līdzjūtību šajās dienās, kad tēvs devies aizsaules ceļos,\" pēc izcilā sportista nāves pateicību ģimenes vārdā pauda Voldemārs Lūsis. Jānis Lūsis savas karjeras laikā bija viens no spēcīgākajiem šķēpmetējiem pasaulē. Viņam pieder pilns olimpisko medaļu komplekts - zelts 1968.gada olimpiskajās spēlēs, sudrabs 1972. gadā un bronza 1964. gadā. Tāpat Lūsis divreiz labojis pasaules rekordu. 1972.gadā Minhenes olimpiskajās spēlēs no otras zelta medaļas Lūsi šķīra vien divi centimetri - mazākā starpība olimpisko spēļu vēsturē šķēpmešanas disciplīnā. 1987.gadā \"World Athletics\" (iepriekš  IAAF ) viņu atzina par visu laiku izcilāko šķēpmetēju pasaulē. 2014.gadā uzņemts WA Slavas zālē par sevišķu ieguldījumu vieglatlētikas sportā.", "link": "https://www.delfi.lv/sports/news/other_kinds/atlethics/foto-pedeja-gaita-izvadits-legendarais-skepmetejs-janis-lusis.d?id=52112091"},
{"title": "Vieglatlētikas treneris Viktors Lācis: nav pamata sagaidīt labākus rezultātus", "category": "Sports", "body": "Vieglatlētikas treneris Viktors Lācis televīzijas kanāla \"360TV\" raidījumā \"Hattrick ar Puči\" analizēja Latvijas sportistu sniegumu 2019. gada pasaules čempionātā vieglatlētikā, nepiekrītot viedoklim, ka izcīnītās vietas var kritizēt. Augstāko vietu Dohā notikušajā čempionātā sasniedza šķēpmetējs Rolands Štrobinders, kurš nepārvarēja kvalifikāciju šķēpmešanas sacensībās un ierindojās 17. vietā. \"Nevēlos apgalvot, ka ir bedre,\" bilda bijušais vidējo distanču skrējējs. \"Būtībā tikai trīs cilvēki nostartēja sliktāk par sevis ieņemto vietu pasaules rangā. [Šķēpmetējam Gatim] Čakšam rangā bija 20. vieta, viņš nostartēja 21. vietā. [Vesera metēje] Laura Igaune nostartēja 22. vietā, bet bija 11. vietā rangā, un [šķēpmetēja] Līna Mūze bija 9. vietā rangā, savukārt nostartēja 27. vietā. Visi pārējie sportisti ieguva augstāku vietu nekā viņi bija rangā.\" Lācis arī skaidroja, ka nesekmīgajos rezultātos vainojama vājā sporta infrastruktūra tieši Rīgā, kurā uzturas liela daļa vieglatlētu, tāpēc tiem nelīdzot labā stāvoklī esošā \"Liepājas Olimpiskā centra\" manēža. Pilnu interviju ar Viktoru Lāci varēs vērot raidījumā \"Hattrick ar Puči\" trešdien pulksten 21.45 televīzijas kanālā \"360TV\" un lietotnē \"Shortcut\".", "link": "https://www.delfi.lv/sports/news/other_kinds/atlethics/vieglatletikas-treneris-viktors-lacis-nav-pamata-sagaidit-labakus-rezultatus.d?id=51532999"},
{"title": "400 m barjerskrējienā uzvar Lašinda Demusa un Deivids Grīns", "category": "Sports", "body": "Pasaules vieglatlētikas čempionātā 400 metru barjerskrējienā ceturtdien uzvarēja amerikāniete Lašinda Demusa sieviešu un anglis Deivids Grīns vīriešu konkurencē. Lašinda Demusa, kura iepriekšējos divos pasaules čempionātos bija spiesta samierināties ar sudraba medaļu, beidzot tika pie zelta godalgas, Tegu finišējot pirmā 400 metru barjerskrējienā un uzrādot sezonas labāko rezultātu - 52,47 sekundes. Sudraba medaļu, finišējot 0,26 sekundes pēc Demusas, ieguva jamaikiete Melānija Volkere, kurai šis rezultāts - 52,73 sekundes - bija labākais sasniegums sezonā. Bronzas medaļa tika krievietei Natālijai Antjuhai. Vīriešiem 400 metru barjerskrējienā pirmo zelta medaļu Lielbritānijai šai pasaules čempionātā izcīnīja Deivids Grīns ar rezultātu 48,26 sekundes. Sudrabs puertorikānim Havjeram Kulsonam - 48,44 sekundes, trešajā vietā ierindojās Dienvidāfrikas Republikas skrējējs Līdžejs van Zīls.", "link": "https://www.delfi.lv/sports/news/other_kinds/atlethics/400-m-barjerskrejiena-uzvar-lasinda-demusa-un-deivids-grins.d?id=40419197"},
{"title": "Kubietis Deirons Robless izcīna un pazaudē PČ zeltu 110 metru barjerskrējienā", "category": "Sports", "body": "Olimpiskais čempions, kubietis Deirons Robless pirmdien savai uzvaru kolekcijai gandrīz pievienoja pasaules vieglatlētikas meistarsacīkšu zelta medaļu 110 metru barjerskrējienā, taču neilgi pēc finiša tika diskvalificēts, ziņo ārzemju aģentūras. Robless distanci veica 13,14 sekundēs, par divām sekundes simtdaļām finišā apsteidzot bijušo junioru pasaules čempionu, amerikāni Džeisonu Ričardsonu - 13,16 sekundes. Tikai trešā vieta Atēnu Olimpisko spēļu čempionam un bijušajam pasaules čempionam Sjanam Ļu - 13,27 sekundes. Taču neilgi pēc finiša tika izziņots, ka Robless ir diskvalificēts par kontaktu ar konkurentu, šai gadījumā blakus celiņā skrienošo Ļu, kas ietekmējis ķīniešu sportista rezultātu. Līdz ar to zelta medaļa tikusi amerikānim Džeisonam Ričardsonam, sudrabs - Sjanam Ļu, bet bronzas godalgu iegūst britu barjerskrejējs Endijs Tērners. Sagaidāms, ka Kubas delegācija iesniegs apelāciju par Roblesa diskvalifikāciju, ziņo \"Reuters\".", "link": "https://www.delfi.lv/sports/news/other_kinds/atlethics/kubietis-deirons-robless-izcina-un-pazaude-pc-zeltu-110-metru-barjerskrejiena.d?id=40349071"},
{"title": "Grabustei 12.vieta PČ septiņcīņā", "category": "Sports", "body": "Latvijas vieglatlēte  Aiga Grabuste  otrdien pasaules čempionātā desmitcīņas sacensību pēdējā disciplīnā vēl uzlaboju savu rezultātu un kopvērtējumā noslēgumā ieņēma 12.vietyu. Tāllēkšanā Grabuste uzrādīja trešo labāko rezultātu aiz kopvērtējuma līderēm Tatjanas Černovas un Džesikas Enisas - 6,45 metri, kas Latvijas sportisti pacēla no 21. uz 14.vietu. Šķēpmešanā Latvijas vieglatlētei nedaudz pieticīgāks, devītais, rezultāts - 45,82 metri, toties jau 13.vieta kopvērtējumā. Savukārt pēdējā disciplīnā 800 metru skrējienā Latvijas sportiste finišēja ar rezultātu 2:14,82 minūtes. Savā skrējienā viņa bija trešā, bet kopvērtējumā 800 metros - 12.vieta. Kopvērtējumā Grabuste tika pie 6229 punktiem. Par pasaules čempioni kļuva krieviete Černova (6880 punkti), sudrabs tika Enisai (6751 punkts), bet trešo vietu ieguva vāciete Dženifera Ēzere (6572 punkti). Lietuviete Austra Skujīte kopvērtējumā palika tikai astotā (6297 punkti), bet igauniete Grita Šadeiko ierindojās 26.vietā (5190 punkti). Viņa nefinišējā pēdējā disciplīnā - 800 metru skrējienā. Jau ziņojām, ka pirmdien pēc pirmajām divām disciplīnām, 100 metru sprinta un augstlēkšanas, Latvijas sportiste kopvērtējumā ieņēma pēdējo, 28.vietu, bet pēc vakara sesijas disciplīnām - lodes grūšanas un 200 metru skrējiena - pacēlās uz 21.pozīciju.", "link": "https://www.delfi.lv/sports/news/other_kinds/atlethics/grabustei-12vieta-pc-septincina.d?id=40359151"},
{"title": "PČ fināls šķēpmešanā - bez Latvijas sportistiem", "category": "Sports", "body": "Šāgada pasaules vieglatlētikas čempionāta šķēpmešanas sacensību fināls būs bez Latvijas sportistu līdzdalības - neviens no trim mūsu sportistiem ceturtdien nepārvarēja priekšsacīkstes. Labāko rezultātu no Latvijas šķēpmetējiem uzrādīja Ēriks Rags, kurš startēja kvalifikācijas A grupā, - 77,34 metri. Vadimam Vasiļevskim tālākais metiens bija 75,23 metri, pasaules junioru rekordistam Zigismundam Sirmajam viņa debijas pasaules čempionātā - 73,16 metri. Pēdējais, kurš kvalificējās finālsacensībām, uzrādot 12.labāko rezultātu, bija soms Anti Rūskanens ar 81,03 metrus tālu metienu. Sezonas līderis, norvēģis Andreass Torkildsens sasniedza visai pieticīgu 81,83 metru rezultātu, taču finālā iekļuva. Kvalifikācijas automātisko normatīvu - 82,50 metri - sasniedza tikai divi sportisti: kubietis Giljermo Martiness (83,77 m) un krievs Dmitrijs Tarabins (82,92 m).", "link": "https://www.delfi.lv/sports/news/other_kinds/atlethics/pc-finals-skepmesana-bez-latvijas-sportistiem.d?id=40415559"},
{"title": "Par 'Schenker' volejbola līgas labāko spēlētāju novembrī atzīts Jānis Vāvers", "category": "Sports", "body": "Par Latvijas un Igaunijas apvienotā vīriešu volejbola čempionāta \"Schenker\" līgas labākajiem spēlētājiem novembrī atzīti Jānis Vāvers (\"RTU/Robežsardze\") un Tamars Nasars (\"Parnu VK\"). RTU/Robežsardze novembrī aizvadīja sešas \"Schenker\" līgas spēles, kur piecās svinēja uzvaras. Vāvers guvis 73 punktus (vidēji spēlē 12,17), efektivitāte +46, uzbrukumā 43,42%, ar bloku guvis 25 punktus. \"Parnu VK\" novembrī aizvadīja piecas spēles, kurās piedzīvots viens zaudējums pret Daugavpils Universitātes komandu. Nasars guvis 66 punktus, efektivitāte +57, uzbrukumā 59,68%, ar bloku guvis 22 punktus.", "link": "https://www.delfi.lv/sports/news/other_kinds/voleyball/par-schenker-volejbola-ligas-labako-speletaju-novembri-atzits-janis-vavers.d?id=45296444"},
{"title": "Samoilovs/Šmēdiņš šo sezonu noslēgs pirmajā vietā pasaules rangā", "category": "Sports", "body": "Tā kā sezonas pēdējam Pasaules kausa posmam, kas šonedēļ risināsies DĀR, nav pieteicies neviens no pirmajiem trijiem pasaules pludmales volejbola ranga duetiem, Latvijas spēlētāji  Aleksandrs Samoilovs  un  Jānis Šmēdiņš  otro gadu pēc kārtas garantējuši pirmo vietu sezonas noslēguma kopvērtējumā. Pirms sezonas pēdējā posma Samoilovam un J.Šmēdiņam ir 5770 punkti, viņiem 330 punktus zaudē amerikāņi Šons Rozentāls un Filips Dalhauzers, bet trešie ar 5330 punktiem ir brazīlieši Alisons Čeruti un Brunu Šmits. Uzvara DĀR dotu 500 punktus, tomēr turnīra galīgajā dalībnieku sarakstā nav neviena no šiem duetiem. Samoilovs un Šmēdiņš pasaules ranga pirmajā vietā noslēdza jau 2013.gada sezonu. Šogad viņi maijā uzvarēja Pasaules kausa \"Open\" posmā Meksikā, bet kopumā finālā šosezon spēlēja trīs reizes un labāko pieciniekā iekļuva vēl sešos turnīros. DĀR posmam no Latvijas sportistiem pieteikušies vienīgi Jāņa Šmēdiņa vecākais brālis Toms duetā ar Mārtiņu Dauburu.", "link": "https://www.delfi.lv/sports/news/other_kinds/voleyball/samoilovssmedins-so-sezonu-noslegs-pirmaja-vieta-pasaules-ranga.d?id=45316012"},
{"title": "'Biolars'/'Jelgava' un RTU/'Robežsardze' iekļūst Latvijas volejbola čempionāta finālā", "category": "Sports", "body": "\"Schenker\" Latvijas vīriešu volejbola čempionāta finālu svētdien sasniedza \"Biolars\"/\"Jelgava\" un pašreizējā valsts čempione RTU/\"Robežsardze\". \"Biolars\"/\"Jelgava\" savā laukumā ar 3-1 (25:16, 22:25, 25:23, 25:17) trešajā pusfināla sērijas spēlē svētdien pārspēja \"Poliurs\"/\"Ozolnieki\" vienību. Līdz ar to sērijā līdz trim panākumiem jelgavnieki bija pārāki ar 3-0. Pirmajā setā jelgavnieki spēja gūt pārliecinošu uzvaru ar deviņu punktu pārsvaru, taču jau nākamajā setā \"Biolars\"/\"Jelgava\" komanda cieta zaudējumu. Spēles trešajā setā cīņa par uzvaru notika līdz pat seta beigām, taču pēdējā spēles nogrieznī jelgavnieki atkal guva pārliecinošu uzvaru. Uzvarētāju rindās ar 18 punktiem izcēlās Andrejs Baburovs, 14 punktus guva Kārlis Pauls Levinskis, bet ar 11 punktiem piebalsoja Rolands Ozoliņš. Savukārt \"Poliurs\"/\"Ozolnieki\" rindās rezultatīvākais ar 23 punktiem bija Armands Āboliņš. Tikmēr otrajā pusfināla sērijā arī uzvarētājs kļuva zināms jau pēc minimāli nepieciešamajām trim spēlēm - svētdienas trešajā mačā RTU/\"Robežsardze\" savā laukumā ar 3-0 (25:23, 25:16, 25:22) pārspēja \"Daugavpils Universitāti\" (DU). Uzvarētāju sastāvā ar 21 punktu izcēlās pieredzējušais Ansis Medenis, bet 13 pievienoja Aleksandrs Avdejevs un Toms Vanags. Savukārt DU sastāvā pa deviņiem punktiem guva Vitālijs Cinne un Toms Švāns. Pirms tam notika arī ceturtdaļfināla sērija, starp vienībām, kas nespēja sasniegt Latvijas un Igaunijas apvienotā vīriešu volejbola čempionāta - \"Schenker\" līgas - izslēgšanas spēles, DU ar 2-0 pieveicot ASK/\"Kuldīga\" volejbolistus, kuri līdz ar to sezonu noslēdza piektajā vietā Latvijā.", "link": "https://www.delfi.lv/sports/news/other_kinds/voleyball/biolarsjelgava-un-rturobezsardze-ieklust-latvijas-volejbola-cempionata-finala.d?id=45726302"},
{"title": "12.spēļu dienas priekšskatījums", "category": "Sports", "body": "Sākot ar pirmo čempionātu dienu, portāls \"Delfi\" piedāvās lasītājiem iepazīties ar konkrētās dienas spēļu priekšapskati, kurā apskatīs izlašu stiprās un vājās puses, līdz šim aizvadīto spēļu statistiku, kā arī vēl daudzus citus faktus, kas lasītājam ļaus labāk orientēties, vērojot iztirzātās spēles. Šajā grupā viss jau bija skaidrs pēc otrās kārtas – Vācija un Ekvadora kvalificējās astotdālfinālam, savukārt Polija un Kostarika brauc mājās. Trešās kārtas spēlē savā starpā tiksies Ekvadora un Vācija un noskaidros, kurai izlasei būs jātiekas ar B grupas pirmo, kurai ar otro vietu. Polija un Kostarika savā pēdējā cīņā centīsies kaut nedaudz reabilitēties savu līdzjutēju priekšā, lai gan vairāk tas būtu jādara Polijas izlasei, jo tai pirms čempionāta tika prognozēta droša vieta astotdaļfinālā. Ekvadoras izlasei nevarēs palīdzēt Karloss Tenorio, kurš ir guvis potītes traumu, tāpēc uzbrukumā viņa vietu, visticamāk, ieņems Ivans Kaviedess, kurš guva vārtus spēlē pret Kostariku. Ekvadoriešu sastāvā Ivanam Hurtado, Kristianam Moram, Edisonam Mendesam, Ulisesam de Krusam un Kastiljo Segundo ir pa vienai dzeltenajai kartītei, kas nozīmē – ja šajā spēlē viņi saņem vēl vienu, tad būs spiesti izlaist astotdālfināla spēli. Arī komandas galvenajam trenerim Luisam Fernando Suaresam šī matemātika ir zināma, tāpēc ir iespējams, ka Ekvadora šajā spēlē izies ar pusotro sastāvu, kurā būs tie pamatsastāva spēlētāji, kam vēl nav kartīšu un tie, kas līdz šim nāca uz maiņu, vai vispār laukumā netika. Vācijas izlasei šajā spēlē nāksies iztikt bez Torstena Fringsa, kurš treniņā guva apakšstilba traumu, kā arī Kristofa Metzeldera, kam ir ceļa trauma. Tāpat, visticamāk, Klinsmans negribēs riskēt ar Balaku, jo izlases kapteinis vēl nav īsti atlabis pēc traumas, bez tam viņam ir viena dzeltenā kartīte. Bez Balaka vāciešu rindās ar dzeltenajām ir Davids Okonors un jau pieminētais Metzelders. Jāsaka godīgi, arī bez šiem trim spēlētājiem Vācijas izlasē ir kas dodas laukumā – kaut vai līdz šim uz maiņu nākušie Kristians Kēls, Olivers Noivils, Tims Borovskis, kā arī citi, tāpēc, ja arī izlase nebūs optimālajā sastāvā, tomēr pretinieku viegla spēle negaida. Kostarikas treneris Aleksandrs Gimaraess ir paziņojis, ka šajā spēlē laukumā dosies identisks sastāvs tam, kas bija spēlē pret Ekvadoru, kuru kostarikāņi zaudēja ar 0:3. Trim spēlētājiem ir pa dzeltenajai kartītei, taču Kostarikas izlasei tas vairs neko nemaina, jo šī ir tās pēdējā spēle Pasaules čempionātā.  Polijas izlase šajā spēlē nevarēs rēķināties ar traumēto Bartošu Bozacki, taču viņu, visticamāk, aizstās Mariušs Jops. Tāpat izlasei nevarēs palīdzēt Radoslavs Soboļevkis, kam ir jāizlaiž šī spēle dēļ iepriekšējā mačā saņemtās sarkanās kartītes. Izlases treneris Pavels Janass, kuram noteikti šī būs pēdējā spēle pie izlases stūres, paziņoja, ka dos iespēju spēlēt rezervistiem. Abas spēles sākas pulksten 17:00. ŠEIT Šajā apakšgrupā droši par kvalificēšanos astotdaļfinālam var justies tikai Anglija, kas divās spēlēs ieguva sešus punktus un pēdējā spēlē tikai izšķirsies, kuru vietu angļi ieņems B grupas noslēguma tabulā. Zviedriem var pietikt arī ar neizšķirtu, lai tie būtu neaizsniedzami trinidadiešiem, savukārt uzvara viņiem dos pirmo vietu. Trinidādai un Tobago, lai cerētu uz vietu astotdaļfinālā, ir noteikti jāuzvar Paragvaja, pie kam ar pēc iespējas lielāku vārtu starpību. Protams, lai trinidadieši tiktu tālāk, zviedriem ir jāzaudē angļiem ar lielu vārtu starpību. Nevar nerēķināties arī ar paragvajiešu vēlmi šo turnīru pabeigt uz pozitīvas nots. Zviedriem šajā spēlē nevarēs palīdzēt Zlatans Ibrahimovičs, kurš ir traumējis cirksni, tāpēc viņa vietā laukumā dosies Markuss Albaks, kuram ir viens brīdinājums, tāpat kā Henrikam Larsonam, Tobiasam Linderotam un Tedijam Lučičam. Diemžēl izlases trenerim Larsam Lagerbekam nesanāks taupīt šos spēlētājus astotdaļfinālam, jo pie ļaunākā scenārija zviedri nākamajā sacensību kārtā var nemaz nenonākt. Trenera priekšā dilemma – kas svarīgāk, sataupīt spēlētājus astotdaļfinālam, kurš var arī nebūt, vai laist laukumā ar risku pazaudēt tos astotdaļfināla spēlēm. Zviedriem jau tā ir problēmas ar uzbrukumu pat tad, kad līderi ir laukumā, tāpēc diez vai Lagerbeks riskēs nelaist laukumā Larsonu. Neapskaužama situācija zviedru nometnē. Jau pāris dienas pirms spēles Anglijas izlases treneris Svens-Gorans Eriksons paziņoja, ka šajā spēlē nepiedalīsies Pīters Kraučs un Stīvens Džerards. Abiem minētajiem spēlētājiem, kā arī Frenkam Lempardam, ir pa brīdinājumam, tāpēc zviedrs nolēma ar diviem no trim neriskēt. No spēles atbrīvoto vietā laukumā dosies Veins Rūnijs un Ouvens Hārdgreivss. Kā paskaidroja Erikons, izlases mediķi ir apgalvojuši, ka Rūnijs var spēlēt vismaz 45 minūtes, tāpēc mērķtiecīgāk būs sūtīt Rūniju laukumā starta sastāvā. Sākotnēji klīda baumas, ka Rūnijs ieņems Ouvena vietu, taču pēc tam, kad Kraučam tika dota brīvdiena, kļuva skaidrs, ka laukumā dosies uzbrucēju pāris Rūnijs-Ouvens. Tā kā šajā spēlē notiks cīņa par pirmo vietu grupā un teorētiski vājāku pretinieku astotdaļfinālā, tad laukumā dosies labākais pieejamais angļu sastāvs. Paragvajas izlasei šī ir pēdējā spēlē šajā Pasaules čempionātā, savukārt pēdējā, 110.spēle, izlasē šī būs paragvajiešu kapteinim Karlosam Gamaram, kas paziņoja par nodomu pēc šā čempionāta beigt karjeru valstsvienībā. Paragvajas izlasei šajā spēlē nevarēs palīdzēt Karloss Bonets, kurš guvis paceles cīpslas traumu, tāpēc viņu aizvietos Hulio Dos Santos, tāpat šaubīga ir pussarga Horhē Nunjesa parādīšanās laukumā. Sešiem izlases spēlētājiem ir pa brīdinājumam, taču diez vai tas viņiem kaut ko maina, jo nākamās spēles viņiem šajā čempionātā nebūs, tāpēc, izņemot pieminētos traumētos spēlētājus, laukumā Paragvajas izlasei dosies spēcīgākais sastāvs, lai vismaz pēdējā spēlē izcīnītu uzvaru un sabojātu dzīvi trinidadiešiem. Trinidādas un Tobago izlasei šajā spēlē  būs jāiztiek bez Sida Greja, kas spēlē pret Angliju guva kājas traumu, taču viņu aizvietos pēc traumas spēlē ar Zviedriju atlabušais Eiverijs Džons. Tāpat pēc traumas atlabis ir izlases sākotnēji pirmais vārtsargs Kelvins Džeks, taču maz ticams, ka pēc Hislopa demonstrētās pārliecinošās spēles izlases treneris Leo Benhakers gribēs mainīt iespēlētu vārtsargu. Trinidādas izlasē pa vienam brīdinājumam ir Denzilam Teobaldam, Kevnainam Džounsam, Ortizam Vitlijam, Šakam Hislopam un Dvaitam Jorkam, taču Benhakeram nav izvēles, jo šie spēlētāji ir izlases kodols un to taupīšana nozīmētu atteikšanos no iespējas pacīnīties par vietu astotdaļfinālā. Domājams, ka treneris laidīs šos spēlētājus laukumā un riskēs, jo tādas iespējas šai izlasei var nebūt vēl daudzus gadus. Abās grupas spēlēs redzētais izlases sniegums ļauj cerēt, ka izlase līdz pēdējam brīdim cīnīsies par savu iespēju radīt šā čempionāta sensāciju, atstājot aiz borta zviedrus. Abas B grupas spēles sāksies pulksten 22:00. ŠEIT", "link": "https://www.delfi.lv/sports/news/futbols/12spelu-dienas-prieksskatijums.d?id=14752689"},
{"title": "Noslēdzošajā EČ cikla spēlē Latvijas regbisti pārspēj Zviedriju", "category": "Sports", "body": "Eiropas Ziemeļu I konferences noslēdzošajā cikla spēlē Latvijas regbisti sestdien pārspēja Zviedrijas valstsvienību ar rezultātu 16:9 (13:3), portālu \"Delfi\" informē Latvijas Regbija federācijas pārstāvis Jānis Erenbergs. Valmierā, Jāņa Daliņa stadionā gūtais panākums Latvijas regbistiem dod labas izredzes ieņemt trešo vietu divīzijā, skaidro Erenbergs. Spēles sākumdaļā Latvijas ovālās bumbas meistari ātri ieguva iniciatīvu un iemantoja tiesības uz soda sitienu no labas pozīcijas. Pēdējo gadu \"štata sitējs\" Robijs Davidsons bija precīzs, izvirzot Latvijas komandu vadībā 3:0. Pēc neilga laika sprīža Robijs vēlreiz bija precīzs no nedaudz grūtākas situācijas – 6:0. Ap mača pirmās daļas vidu Latvijai izdevās veiksmīgs uzbrukums, pēc kura bumbu sāncenšu ieskaites laukumā piezemēja Dāvis Pērkons. Pēc Davidsona veiksmīgā realizācijas sitiena rezultāts kļuva jau 13:0. Tiesa, turpinājumā zviedru \"sitējs\" Konors Mērfijs no \"Lansdowne\" RFC bija precīzs, raidot soda sitienu gandrīz vai no paša laukuma centra. 13:3 Latvijas labā – tā arī noslēdzās pirmais puslaiks. Otro spēles daļu ievadīja spēcīgas lietus gāzes un sāncenšu uzbrukums, kas noslēdzās ar neprecīzu Mērfija soda sitienu no visai izdevīgas pozīcijas. Latvija metās pretuzbrukumā, taču tas ne ar ko nebeidzās. Toties zviedri pēc brīža atguva trīs punktus – precīzs bija tas pats Mērfijs, sitot sodu. 13:6. Un vairs tikai viena piezemējuma pārsvars. Pēc brīža skandināvi atkal ieguva tiesības uz sodu no izdevīgas pozīcijas, un Mērfijs atkal bija precīzs, sadeldējot pārsvaru līdz 13:9. Tomēr, atliekot vien desmit minūtēm spēles laika, tiesības uz soda sitienu ieguva Latvija. Precīzi bumbu starp vārtu stabiem raidīja Robijs Davidsons – 16:9. Zviedri metās izmisīgi atspēlēties, taču laiks nepielūdzami tuvojās beigām. Pēdējos mača mirkļos dzelteno kartiņu un 10 minūšu noraidījumu nopelnīja Gundars Grieķis. Zviedriem vēl palika niecīga iespēja izglābties, taču pie karsta Valmieras publikas atbalsta Latvijas regbisti nekļūdījās un izcīnīja uzvaru. Šī bija pēdējā spēle valstsvienības rindās RK \"Miesnieki\" regbistam Leno Bramanim, kurš laukumā devās otrajā puslaikā uz maiņu. Bramanis izlasē aizvadījis 37 spēles, gūstot 45 punktus. Latvijas un Zviedrijas starpā tā bija desmitā savstarpējā spēkošanās. Tagad Latvijas ovālās bumbas meistari guvuši četras uzvaras, bet sešas reizes skandināviem piekāpušies. Latvijas izlases sākumsastāvs: Gatis Purviņš (RFC \"Livonia\"), Ingus Aivars (LMT RK \"Eži\"), Toms Asejevs (\"Wharfedale\" R.U.F.C., Anglija), Māris Sreikišs (LMT RK \"Eži\"), Dāvis Pērkons (RK \"Miesnieki\"), Gundars Grieķis (\"North Ribblesdale\" RC, Anglija), Viktors Silvoniks (RK \"Miesnieki\", komandas kapteinis), Emīls Balodis (RK \"Miesnieki\"), Andrejs Aleksandrovs (RC \"Waterland\", Nīderlande), Ruslans Kotļevs (LMT RK \"Eži\"), Elmārs Šefanovskis (RK \"Miesnieki\"), Tomass Džons Davidsons (\"Wharfedale\" R.U.F.C., Anglija), Vigo Valdavs (RFC \"Livonia\"), Ivars Eglis (RK \"Miesnieki\"), Robijs Džo Davidsons (\"Wharfedale\" R.U.F.C., Anglija). Maiņas spēlētāji: Māris Robežnieks (RK \"Miesnieki\", spēlējošais treneris), Leno Bramanis (RK \"Miesnieki\"), Kaspars Briedis (RFC \"Livonia\"), Kārlis Garokalns (RK \"Miesnieki\"), Mārtiņš Rundāns (RFC \"Livonia\"), Mārtiņš Bokišs (\"North Ribblesdale\" RC, Anglija), Dāvis Bajārs (RK \"Fēnikss\"). Galvenais treneris: Sergejs Lisko (Krievija), Treneris: Mārtiņš Straume (LMT RK \"Eži\"), ārsts: Uģis Kreitenbergs, komandas menedžeris: Romāns Višņakovs (RK \"Miesnieki\"). Spēles tiesneši: Sems Grovs-Vaits (galvenais tiesnesis, Skotija), Kārlis Sarkans (līnijtiesnesis, Latvija), Olofs Nordkvists (līnijtiesnesis, Zviedrija). Mača komisārs: Pols Minto (Skotija).", "link": "https://www.delfi.lv/sports/news/other_kinds/regbijs/nosledzosaja-ec-cikla-spele-latvijas-regbisti-parspej-zviedriju.d?id=48785993"},
{"title": "Šķēpmetējs Alainis uzvar starptautiskās sacensībās Beļģijā", "category": "Sports", "body": "Šķēpmetējs Kārlis Alainis svētdien uzvarēja starptautiskās vieglatlētikas sacensībās Beļģijā, informēja organizatori. Veiksmīgākajā metienā Alainis sasniedza 78,36 metrus. Otrās vietas ieguvēja beļģa Toma Goivartsa rezultāts bija 75,81 metrs. Sesto vietu 800 metru skrējienā ar rezultātu viena minūte un 46,10 sekundes izcīnīja Dmitrijs Miļkevičs. Uzvarēja kanādietis Garijs Rīds, 13 dalībnieku konkurencē finišējot pēc minūtes un 44,46 sekundēm.", "link": "https://www.delfi.lv/sports/news/other_kinds/atlethics/skepmetejs-alainis-uzvar-starptautiskas-sacensibas-belgija.d?id=21431276"},
{"title": "Miris leģendārais Latvijas šķēpmetējs Jānis Lūsis", "category": "Sports", "body": "Mūžībā devies viens no visu laiku izcilākajiem Latvijas sportistiem, leģendārais šķēpmetējs  Jānis Lūsis , portālam \"Delfi\" apstiprināja Latvijas Olimpiskajā komitejā (LOK). Lūsis, kurš 19. maijā būtu svinējis 81 gada jubileju, ilgstoši cīnījās ar smagu slimību. Jānis Lūsis savas karjeras laikā bija viens no spēcīgākajiem šķēpmetējiem pasaulē. Viņam pieder pilns olimpisko medaļu komplekts - zelts 1968.gada olimpiskajās spēlēs, sudrabs 1972. gadā un bronza 1964. gadā. Tāpat Lūsis divreiz labojis pasaules rekordu. 1972.gadā Minhenes olimpiskajās spēlēs no otras zelta medaļas Lūsi šķīra vien divi centimetri - mazākā starpība olimpisko spēļu vēsturē šķēpmešanas disciplīnā. 1987.gadā \"World Athletics\" (iepriekš IAAF) viņu atzina par visu laiku izcilāko šķēpmetēju pasaulē. 2014.gadā uzņemts WA Slavas zālē par sevišķu ieguldījumu vieglatlētikas sportā.", "link": "https://www.delfi.lv/sports/news/other_kinds/atlethics/miris-legendarais-latvijas-skepmetejs-janis-lusis.d?id=52100455"},
{"title": "Olimpiskais čempions Rudiša cieš autokatastrofā Kenijā", "category": "Sports", "body": "Divkārtējais olimpiskais čempions vieglatlētikā kenijietis Deivids Rudiša nedēļas nogalē bez savainojumiem ticis sveikā autoavārijā Kenijas galvaspilsētā Nairobi, ziņo Lielbritānijas raidorganizācija (BBC). Divkārtējais olimpiskais čempions 800 metru skriešanā Rudiša \"pateicas visvarenajam dievam par dzīvības dāvanu\" pēc izdzīvošanas autoavārijā viņa dzimtajā Kenijā, ziņo BBC. Sportists ar savu auto naktī brauca pa Nairobi – Kisumu lielceļu, dodoties mājup uz Kilgorisu Rietumkenijā, kad pārsprāga riepa un braucamais pieri pierē sadūrās ar maršruta autobusu, kurš bija ceļā no Kisī uz Nairobi. \"Man viss kārtībā, un neesmu savainots,\" savā \"Twitter\" kontā steidza paziņot skrējējs. \"Paldies jums par jūsu lūgšanām!\" Thanking the Almighty God for the gift of life.Saturday night around 1030Hrs I survived a tragic road accident at Keroka on my way home to Kilgoris after a head on collision with a bus plying Kisii Nairobi Route. I am fine with no injuries! Thank you 🙏🏻 for your prayers.  pic.twitter.com/RZdwemLwXG August 26, 2019 Kerokas pilsētas policijas priekšnieks Valters Abondo pastāstīja BBC, ka \"Rudiša steigšus tika nogādāts Kerokas apgabala slimnīcā, kur ārsti pēc izmeklēšanas apstiprināja, ka sportistam nav lūzumu un atļāva viņam doties mājup atpūsties.\" Sportists nav devies skrejceļā sacensībās kopš 2017. gada Dimanta līgas posma Šanhajā atkārtotu muguras un ceļgalu savainojumu dēļ. Tiek ziņots, ka viņš atsācis vieglus treniņus ar domu aizstāvēt olimpiskā čempiona titulu Tokijā. Rudišam ir speciālais ielūgums uz šā gada pasaules čempionātu Dohā, kas sāksies nākamā mēneša beigās, taču viņš neplāno piedalīties nacionālajās atlases sacensībās, kas 12. un 13. septembrī norisināsies Nairobi. 30 gadus vecajam sportistam pieder pasaules rekords 800 metros, olimpiskajās spēlēs Londonā 2012. gadā distanci kā pirmajam un pagaidām vienīgajam cilvēkam pasaulē veicot ātrāk par minūti un 41 sekundi – minūtē un 40,91 sekundē.", "link": "https://www.delfi.lv/sports/news/other_kinds/atlethics/olimpiskais-cempions-rudisa-cies-autokatastrofa-kenija.d?id=51403795"},
{"title": "'Rimi' Rīgas maratons – skriešanas svētkiem 30. sezonā jauns nosaukums", "category": "Sports", "body": "Jubilejas jeb 30. skriešanas sezonu Rīgas maratons sāks kopā ar jaunu galveno partneri \" Rimi \", turpmāk nesot \"Rimi\" Rīgas maratona vārdu, vēsta pasākuma organizatori. Nozīmīgs partneris maratonam \"Rimi\" bijis jau kopš 2008. gada, kad kopā ar \"Nordea\" un \"Tet\" (līdz šī gada 1. aprīlim \"Lattelecom\") vēl tikai tika veidoti Baltijā lielākie skriešanas svētki. \"Lepojamies, ka mūsu 12 gadu ilgā sadarbība vainagojusies ar nozīmīgo un atbildīgo galvenā partnera lomas uzņemšanos,\" citēts \"Rimi Latvija\" valdes priekšsēdētājs Valdis Turlais. \"Pēdējos piecus gadus esam jau aktīvi strādājuši, lai Rīgas maratonam piesaistītu jauno paaudzi. Nākamajos gados turpināsim iesākto, lai kopīgi iedvesmotu Latvijas ģimenes veselīgam dzīvesveidam un sportiskām aktivitātēm.\" \"Ar \"Rimi\" mums izveidojusies cieša un saskanīga sadarbība,\" atklāja \"Rimi\" Rīgas maratona organizatoru komandas vadītājs Aigars Nords. \"Mums sakrīt mērķi un vīzija attiecībā uz veselīgu un aktīvu dzīvesveidu un zaļo domāšanu. Kopā ar \"Rimi\" un citiem ilggadīgajiem partneriem \"WESS Toyota\", \"Sportland\", Rīgas Domi un LIVE RIGA vēlamies izkustināt Latviju vēl vairāk, iesaistot Latvijas un pasaules vieglatlētikas zvaigznes un īpašu uzmanību pievēršot ģimenēm, bērniem un jauniešiem.\" Rīgas maratons šobrīd saucams par Ziemeļeiropas vienīgo Starptautiskās vieglatlētikas federācijas (IAAF) Zelta līmeņa (Gold Label) maratonu. \"Savukārt Eiropas vadošo maratonu līgā Rīgu kā reģionālo centru turpināsim nostiprināt ne tikai ar \"IAAF Gold Label\" atbilstošu organizāciju, bet arī ar jaunievedumiem ilgtspējīgas attīstības jomā,\" atklāja Nords. \"Kļūsim vēl zaļāki un dabai draudzīgāki, cenšoties atstāt pēc iespējas mazāku ekoloģisko nospiedumu.\" 2019. gadā maratons nodrošināja iespēju kvalificēties olimpiskajām spēlēm un pasaules čempionātam vieglatlētikā, kā arī kopā ar pasaules līmeņa skriešanas zvaigznēm Rīgas ielās pulcināja teju 40 000 skriešanas entuziastu no 82 pasaules valstīm, bet \"Rimi Bērnu dienas\" trasītēs – gandrīz 13 000 bērnu. Reģistrācija \"Rimi\" Rīgas maratonam tiks atklāta 16. septembrī. Maratona jubilejas jeb 30. skriešanas sezona tiks svinīgi atklāta 16. septembrī pie Brīvības pieminekļa – vietā, kur pirms trīsdesmit gadiem starta šāviens tikai dots pirmajam Rīgas maratonam. Starta šāviens tiks dots pulksten 8.30 jeb tieši astoņus mēnešus pirms \"Rimi\" Rīgas maratona starta, lai pēc tam visas dienas garumā potenciālajiem dalībniekiem dotu iespēju apņemties piedalīties maratonā, iemūžinot fotogrāfiju ar izvēlētās distances cipariem. Vakara noslēgumā paredzēts simbolisks 7 km skrējiens pa Rīgas ielām un svinīga 30. sezonas kliņģera notiesāšana. No 16. septembra tiks atklāta arī reģistrācija \"Rimi\" Rīgas maratonam oficiālajā mājaslapā www.rimirigamarathon.com. Kā ierasts, līdz 2019. gada 31. decembrim pieteikšanās izdevīgāka. Maratons Rīgas pilsētā notiek kopš 1991. gada. 30. \" Rimi Rīgas maratons \" notiks 2020. gada 16.–17. maijā.", "link": "https://www.delfi.lv/sports/news/other_kinds/atlethics/rimi-rigas-maratons-skriesanas-svetkiem-30-sezona-jauns-nosaukums.d?id=51404253"},
{"title": "Velvere sasniedz pasaules čempionāta pusfinālu 800 metru distancē", "category": "Sports", "body": "Latvijas vieglatlētikas vidējo distanču skrējēja Līga Velvere piektdien Dohā sasniedza pasaules čempionāta pusfinālu 800 metru distancē. Priekšsacīkstēs Velvere divus apļus veica divās minūtēs un 2,93 sekundēs, kas skrējienā deva piekto vietu. Latviete pirmajā aplī bija skrējiena beigās, pēc pirmā apļa vadošajai grupai zaudējot pāris metrus. Pēc noskrietiem 450 metriem viņa kāpināja tempu un iekļuva starp vadošajām sportistēm, vienubrīd paceļoties uz ceturto vietu. Tiesa, līdz finišam šo pozīciju nosargāt neizdevās. Pirmais trijnieks, kas garantēja automātisku vietu pusfinālā, bija 1,43 sekunžu attālumā, bet nākamajā fāzē viņa iekļuva, pateicoties sasniegtajam rezultātam. Velvere pusfinālā iekļuva kā pēdējā no sešām labākajām skrējējām, kuras savās priekšsacīkstēs nefinišēja pirmajā trijniekā. Pusfināli, kuros piedalīsies 24 sportistes, šajā distancē notiks sestdien. Priekšsacīkstēs startēja 41 skrējēja, bet ātrāko rezultātu – divas minūtes un 0,36 sekundes – sasniedza Velveres skrējienā uzvarējusī Ugandas sportiste Vinnija Nanjondo. Pasaules čempionāts līdz 6. oktobrim norisināsies Kataras galvaspilsētā Dohā. Čempionāts notiks desmit dienas, sadalot medaļu komplektus 49 disciplīnās. Latviju šajās meistarsacīkstēs pārstāvēs 12 sportisti. Kopš 1993. gada, kad notika ceturtais pasaules čempionāts Vācijā, Latvijas izlase piedalījusies visos čempionātos ar vismaz deviņu sportistu līdzdalību. Piedaloties 17 Latvijas izlases sportistiem, Latvija visplašāk pasaules čempionātā tika pārstāvēta 1997. gadā, kad meistarsacīkstes notika Grieķijā. \"Khalifa International\" stadiona ietilpība ir 40 000 sēdvietu. Stadionā ir uzstādīta inovatīva un videi draudzīga gaisa dzesēšanas tehnoloģija, kas ļaus regulēt temperatūru ne tikai stadionā, bet arī skatītāju tribīnēs.", "link": "https://www.delfi.lv/sports/news/other_kinds/atlethics/velvere-sasniedz-pasaules-cempionata-pusfinalu-800-metru-distance.d?id=51498827"},
{"title": "Semenja apsūdz IAAF par necilvēcīgo attieksmi pret viņu", "category": "Sports", "body": "Dienvidāfrikas divkārtējā olimpiskā čempione 800 metru distancē Kastera Semenja apsūdzējusi Starptautisko  Vieglatlētikas  federāciju asociāciju ( IAAF ) par necilvēcīgo attieksmi pret sportisti. Semenja otrdien nāca klajā ar paziņojumu, ka IAAF pret sportisti izturējusies kā pret dzīvnieku, ar kuriem tiem eksperimentēts laboratorijās. \"IAAF mani iepriekš izmantoja kā izmēģinājuma trusīti, pārbaudot, cik daudz man būtu jālieto viņu izrakstītie medikamenti, lai iespaidotu savu testosterona līmeni\" stāstīja vieglatlēte. Sportistei jau ilgstoši nākas cīnīties ar IAAF vadību kopš tā paziņoja, ka vēlas mainīt noteikumus, kas paredzētu liegt dalību sportistēm 400 metru līdz jūdzei garās disciplīnās, ja to testosterona līmenis būtu paaugstināts. \"Lai arī lietotās hormonālās tabletes man regulāri izsauca nelabumu, IAAF šobrīd vēlas vēl striktākus noteikumus, neizvērtējot sekas, kas tiks atstātas uz sportista ķermeni,\" asa izteikumos bija Semenja. \"Es nepieļaušu, ka IAAF atkal izmanto mani un manu ķermeni,\" turpināja olimpiskā čempione. \"Tomēr manī ir pārliecība, ka citas vieglatlētes būs spiestas lietot IAAF dotos medikamentus, lai noteiktu, cik pozitīvi vai negatīvi hormonālie medikamenti iespaido viņu veselību. Manuprāt, tas nav pieļaujams.\" Pēdējā laikā bieži apspriestā Semenja jau 2009.gadā pirms Berlīnē notikušā pasaules čempionāta vieglatlētikā veica dzimuma pārbaudes testu, kas atklāja, ka vieglatlētei ir gan vīrieša, gan sievietes ķermeņa īpašības. Tā rezultātā viņa sacensībās nevarēja piedalīties astoņus mēnešus, tomēr 2010.gada Jūlijā Semenja atkal drīkstēja atgriezties stadionā. Tikmēr Spora arbitrāžas tiesa (CAS) iepriekš norādīja, ka vieglatlēte ir dzimusi, augusi, dzīvojusi un arī sacensībās piedalījusies kā sieviete, tāpēc IAAF pretenzijas ir nepamatotas un balstītas uz dzimumu nevienlīdzību. Šveices federālā tiesa likusi IAAF nekavējoties apturēt ieviestos paaugstināta testosterona līmeņa noteikumus. Tas Semenjai ļāvis atgriezties savā iemīļotākajā distancē, kas ir 800 metri. Sākotnēji viņa svētdien bija paredzējusi startēt Dimanta līgā, tomēr tas izraisīja problēmas grafika plānošanā, tāpēc viņa uz starta neizgāja un sacensībās nepiedalījās.", "link": "https://www.delfi.lv/sports/news/other_kinds/atlethics/semenja-apsudz-iaaf-par-necilvecigo-attieksmi-pret-vinu.d?id=51203971"},
{"title": "Igauņu šķēpmetējs Kirts pārsniedz 90 metru robežu", "category": "Sports", "body": "Šķēpmetējs Magnuss Kirts ceturtdien sacensībās Čehijas pilsētā Ostravā sasniedza jaunu Igaunijas rekordu, raidot šķēpu pāri 90 metru robežai. Kirts savā otrajā mēģinājumā šķēpu raidīja 90,34 metru tālumā, kļūstot par pirmo igauni, kas pārsniedzis 90 metru robežu. Šajā sezonā līdz šim Kirta labākais rezultāts bija 89,33 metri, bet pērn Rabatā viņa sasniegtais Igaunijas rekords bija 89,75 metri. Kirts uzvarēja Ostaravas sacensībās, bet otrais ar rezultātu 83,88 metri bija polis Kiprians Mržiglods. Trešo vietu ieņēma mājinieks Jakubs Vadlejčs. Latvijas rekords šķēpmešanā ir 90,73 metri, ko 2007. gadā Tallinā sasniedza Vadims Vasiļevskis. Visu laiku otrs labākais Latvijas šķēpmetējs (ar jaunā modeļa šķēpu) ir Zigismunds Sirmais (86,66 metri), bet trešo vietu šajā sarakstā ieņem Ainārs Kovals, kurš 2008. gada Pekinas olimpiskajās spēlēs ar rezultātu 86,64 metri izcīnīja sudraba medaļu.", "link": "https://www.delfi.lv/sports/news/other_kinds/atlethics/igaunu-skepmetejs-kirts-parsniedz-90-metru-robezu.d?id=51212903"},
{"title": "Boltam diskvalifikācija; par pasaules čempionu kļūst Bleiks", "category": "Sports", "body": "Pasaules ātrākais cilvēks Usains Bolts svētdien pasaules čempionāta Dienvidkorejā 100 metru finālā saņēma diskvalifikāciju, bet par čempionu kļuva cits Jamaikas sprinteris, 21 gadu vecais Johans Bleiks. Bolts finālā veica pāragru startu, par ko automātiski tiek piešķirta diskvalifikācija. Sarūgtināts Bolts bija spiests atstāt skrejcēlu, bet līdzjutējiem nācās piedzīvot vilsānos vienā no vieglatlētikas čempionāta \"saldajiem ēdieniem\". Finālā Bleiks teicami \"paņēma\" startu un pārliecinoši finišēja pirmais, sasniedzot gan pieticīgu rezultātu - 9,92 sekundes. Otrais bija amerikānis Volters Dikss (10,08 sekundes), bet bronzas medaļu guva Kims Kolinss no Sentkitsas un Nevisas. Ātrākais planētas baltais cilvēks francūzis Kristofs Lemetrs \"nogulēja\" startu, taču līdz finišam spēja pakāpties uz ceturto vietu - 10,19 sekundes.", "link": "https://www.delfi.lv/sports/news/other_kinds/atlethics/boltam-diskvalifikacija-par-pasaules-cempionu-klust-bleiks.d?id=40333427"},
{"title": "Vesera metējs Murofuši sagādā Japānai pirmo zelta medaļu pasaules čempionātā", "category": "Sports", "body": "Kodzi Murofuši pirmdien izcīnījis Japānai pirmo zelta medaļu šāgada pasaules vieglatlētikas čempionātā, triumfējot vesera mešanas sektorā. Pasaules čempiona titulu Murofuši izcīnīja ar 81,24 metrus tālu metienu, ko parādīja otrajā un arī piektajā mēģinājumā. Japāņu sportistam tas ir jauns sezonas rekords. Līdz ar to 36 gadus vecais Murofiši ir kļuvis par vecāko pasaules čempionu šai vieglatlētikas disciplīnā. Sudraba godalgu ieguva ungārs Krištians Pars - 81,18 metri, kas arī ir viņa sezonas labākais rezultāts. Trešajā vietā ar 79,39 metrus tālu metienu ierindojās slovēnis Primožs Kormušs, arī sasniedzot jaunu sezonas rekordu.", "link": "https://www.delfi.lv/sports/news/other_kinds/atlethics/vesera-metejs-murofusi-sagada-japanai-pirmo-zelta-medalu-pasaules-cempionata.d?id=40349599"},
{"title": "Čempionāta atklāšanas spēlē ASV sagrauj austriešus", "category": "Sports", "body": "Piektdien, 27.aprīlī Krievijā notiekošā Pasaules hokeja čempionāta atklāšanas spēlē ASV izlase ar 6:2 (3:1, 1:1, 2:0) sagrāva Austrijas valstsvienību. Otrā perioda 24.sekundē Kristofers Klārks pēc Kīta Ballarda un Pola Štastnija piespēlēm panāca jau 4:1 ASV labā, tomēr 31 minūtē aistriešiem bija pa spēkam vēlreiz gūt vārtus, kad pēc Džeremija Rebeka piespēles vārtus guva Olivers Setcingers. Kā izrādījās, tie bija pēdējie austriešu vārti šajā spēlē. Trešā perioda 14.sekundē pēc Braiana Potjē piespēles Eriks Kouls panāca jau 5:2, bet 54.minūtē pēc Endrjū Hatčinsona un Lī Stempniaka piespēlēm Bremndons Bočenskis izmantoja vairākumu, panākot spēles beigu rezultātu – 6:2. ASV izlase pa Reinharda Divisa vārtiem meta 47 reizes, kamēr austrieši pa Džona Greiema vārtiem meta tikai 16 reizes. Abas komandas nopelnīja pa 14 soda minūtēm.", "link": "https://www.delfi.lv/sports/news/hokejs/cempionata-atklasanas-spele-asv-sagrauj-austriesus.d?id=17648169"},
{"title": "Vieglatlētikas savienība cer uz Latvijas pirmo medaļu pasaules čempionātā, lielākās cerības uz šķēpmešanu", "category": "Sports", "body": "Latvijas Vieglatlētikas savienība (LVS) cer, ka valsts sportisti šī gada pasaules čempionātā sagādās pirmo medaļu neatkarīgās Latvijas vēsturē. \"Esam priecīgi, ka izlases sastāvs nav sevišķi mazāks kā uz pagājušā gada Eiropas čempionātu. Mums ir cerības, ka arī rezultāti būs labi,\" trešdien notikušajā preses konferencē izteicās LVS prezidents Guntis Zālītis. \"Visi sportisti brauc, lai izcīnītu augstas vietas un cerams, ka sportisti spēs sagādāt pirmo medaļu Latvijai pieaugušo pasaules čempionātos.\" Līdz šim Latvijas sportisti pasaules čempionātos tikuši pie vienas medaļas, kad 1983.gadā Helsinkos bronzu PSRS izlases sastāvā izcīnīja Dainis Kūla. Viena no Latvijas lielākajām cerībām šķēpmetējs Vadims Vasiļevskis, kurš iepriekšējos divos pasaules čempionātos palicis ceturtajā vietā, konkrētu rezultātu vai vietu sacensībās nesola. \"Mērķus var izvirzīt dažādus, bet, kā būs attiecīgajā dienā, tā būs. Par rezultātu nedomāju - galvenais metienu pareizi izpildīt no tehniskās puses un \"sakārtot galvu\", tad viss būs kārtībā,\" stāstīja Vasiļevskis, piebilstot, ka pašlaik arī apmeklē psihologu. Tikmēr pasaules junioru rekordists un šī gada Eiropas junioru čempions šķēpmešanā Zigismunds Sirmais izteicās, ka būs apmierināts ar šo sezonu, ja iekļūs pasaules čempionāta finālā. Tagad treneres Valentīnas Eidukas grupa, kurā ir gan Vasiļevskis, gan Eiduka dosies uz treniņnometni Ventspilī, lai sagatavotos sezonas svarīgākajām sacensībām, tāpēc sportisti uzskata, ka Tegu viņiem vajadzētu būt labā fiziskajā kondīcijā. Šķēpmešanā sievietēm Latviju pārstāvēs A normatīvu izcīnījusī Madara Palameika, kā arī Sinta Ozoliņa-Kovala, kura tikai otrdien izpildīja B normatīvu. B normatīvs ir arī šī gada Eiropas junioru vicečempionei Līnai Mūzei, kurai turklāt rezultāts ir labāks par Ozoliņu-Kovalu, tomēr viņa izvēlējās pasaules čempionātā nepiedalīties. \"Labāk, lai brauc abas lielās meitenes, jo viņas ir pilnībā gatavas. Savukārt es gatavojos junioru čempionātam Tallinā, kas bija mans šī gada augstākais punkts,\" preses konferencē stāstīja Mūze. \"Pasaules čempionātu skatīšos pa televizoru un būšu viņu lielākā fane.\" \"Vienīgais būtu bijis lietderīgi piedalīties pasaules čempionātā pieredzes gūšanai nākotnē, tomēr esmu fiziski nogurusi un tagad došos atpūsties, lai varētu gatavoties nākamā gada Olimpiādei un izpildīt A normatīvu,\" teica jaunā šķēpmetēja. Starp normatīvus izpildījušajiem vieglatlētiem pasaules čempionātā nestartēs arī septiņcīņniece Laura Ikauniece, kurai tāpat kā Mūzei sezonas galvenais starts bija pasaules junioru čempionātā, kā arī šķēpmetējs Ansis Brūns, kurš bija ceturtais latvietis, kurš sasniedzis normatīvu vīriešu konkurencē. \"Starp Ēriku Ragu un Brūnu pieredzējušais Rags tika izvēlēts, jo viņam ir labāks rezultāts,\" stāstīja Zālītis. \"Tāpat Brūns nemaz nebija plānojis braukt uz pasaules čempionātu, jo viņam svarīgāka ir šomēnes Ķīnā notiekošā pasaules Universiāde.\" 36 gadus vecais Rags pirmoreiz pasaules čempionātā startēja jau 1997.gadā, un šoreiz viņš tajā piedalīsies astoto reizi. Kā ziņots, bez pieciem šķēpmetējiem vairāk kā viens sportists Latviju pārstāvēs arī tāllēkšanas sacensībās - Eiropas čempione Ineta Radeviča un Lauma Grīva. Zīmīgi, ka Radeviča šosezon neizpildīja attiecīgos pasaules čempionāta normatīvus, taču starts čempionātā viņai ir garantēts kā iepriekšējā Eiropas čempionāta uzvarētājai. Pasaules čempionāta normatīvu izpildes uzskaite ilgs līdz 15.augustam, taču maz ticams, ka izlasē gaidāms papildinājums. Lielas cerības tika liktas uz tāllēcējiem Jāni Leiti un Elviju Misānu, tomēr otrdien notikušajās \"Bigbank\" Zelta līgas vasaras sezonas noslēdzošā, piektā posma sacensībās, kas bija pēdējā reālā iespēja izpildīt normatīvu, vajadzīgais rezultāts netika sasniegts. Normatīvus dalībai pasaules čempionātā izpildījuši 18 sportisti, bet LVS valde otrdien apstiprināja, ka no 27.augusta līdz 4.septembrim Dienvidkorejas pilsētā Tegu paredzētajās sacensībās startēs 15 no viņiem. \"Federācija centās atrast iespējas, lai visiem sportistiem, kuri vēlas, uz Dienvidkoreju tiktu aizvesti arī treneri,\" stāstīja Zālītis. \"Tomēr situācija ir salīdzinoši grūta un īsti nezinām, kāds izskatīsies savienības budžets 1.septembrī.\" Kopumā Latvijas delegācijā iekļauti 27 cilvēki - 15 sportisti, deviņi treneri, ārste, fizioterapeits un tās vadītājs Zālītis. \"No valsts un Latvijas Olimpiskās komitejas (LOK) gadā saņemam aptuveni 30 000 latu, bet starts pasaules čempionātā vien mums izmaksās 23 000 latu,\" atklāja LVS prezidents. \"Ļoti liela sadarbība sportistu finansēšanā un sacensību rīkošanā mums ir ar pašvaldībām, bez viņām būtu ļoti grūti.\" Atšķirībā no pagājušā gada Eiropas čempionāta šogad par savu naudu uz sacensībām nebrauks neviens sportists. Lielākās izmaksas šoreiz sagādā tieši ceļa izdevumi, kas ir aptuveni trīs reizes lielāki, nekā ja sacensības notiktu Eiropā. Tomēr Zālītis atklāja, ka Starptautiskā Vieglatlētikas federācija (IAAF) atmaksās federācijai izdevumus par sportistu aizvešanu uz Dienvidkoreju, bet tas notiks tikai aptuveni decembrī. Latvijas izlases sastāvs dalībai pasaules čempionātā vieglatlētikā: Vadims Vasiļevskis, Zigismunds Sirmais, Ēriks Rags, Madara Palameika, Sinta Ozoliņa-Kovala (visi - šķēpmešana), Ineta Radeviča, Lauma Grīva (abas - tāllēkšana), Aiga Grabuste (septiņcīņa), Edgars Eriņš (desmitcīņa), Māris Urtāns (lodes grūšana), Igors Sokolovs (vesera mešana), Agnese Pastare (20 kilometru soļošana), Igors Kazakevičs (50 kilometru soļošana), Ronalds Arājs (100 metru sprints), Dmitrijs Jurkevičs (1500 metru skrējiens).", "link": "https://www.delfi.lv/sports/news/other_kinds/atlethics/vieglatletikas-savieniba-cer-uz-latvijas-pirmo-medalu-pasaules-cempionata-lielakas-ceribas-uz-skepmesanu.d?id=40038423"},
{"title": "Anatolijs Kreipāns: Labi pirmie pārīši...", "category": "Sports", "body": "Pasaules kausa izcīņas finālturnīrā futbolā tuvojas tas laiks, kad gandrīz pēc katras no spēlēm kļūs žēl zaudētāja. Tuvojas izslēgšanas spēļu laiks un jau pirmie astotdaļfināla pāri liecina, ka no čempionāta dalībnieku saraksta tiks izsvītrotas vismaz trīs spēcīgas un interesantas komandas. Un kādi pārīši vēl taps šodien un rīt? Iespējams, ka jau pirms izslēgšanas spēļu sākšanās mājās aizbrauks kāds no potenciālajiem favorītiem... Jau šodien starp 16 labākajām komandām var neiekļūt Itālija, Čehija vai Francija – komandas, kurām šajā čempionātā paredz cīnīšanos par medaļām vai pat par titulu (Itālijai un Francijai). Vai patiešām Itālija un Francija piedzīvos neveiksmes trešajā lielajā turnīrā pēc kārtas? Viss ir iespējams. Ja itāļiem spēlē pret Čehiju der arī neizšķirts (toties tas neder čehiem!), tad Francijai ir noteikti jāuzvar Togo futbolistus un turklāt vēl jāgūst vismaz trīs vārtus. Kas tur liels? Tā varbūt varēja spriest pirms čempionāta, kamēr Togo izlase nebija redzēta, turklāt Francijas izlase nevar uzvarēt jau piecās pasaules čempionāta finālspēlēs pēc kārtas un ir guvusi tajās tikai vienus vārtus... Un tā ir komanda, kurā spēlē Anrī, Trezegē, Viltords, Zidans (viņam, starp citu, mačs ar Togo jāizlaiž brīdinājumu dēļ)! Spēku samēri izlīdzinās. Visi pāri izslēgšanas turnīrā jau pirmajā tā kārtā būs interesanti. Varbūt patiešām nav nemaz vērts neko rēķiniet...", "link": "https://www.delfi.lv/sports/news/futbols/anatolijs-kreipans-labi-pirmie-parisi.d?id=14774001"},
{"title": "Roku salauž Serbijas un Melnkalnes izlases aizsargs Krstajičs", "category": "Sports", "body": "Pasaules kausa izcīņas finālturnīra C grupas spēlē ar Kotdivuāru trešdien roku lauza Serbijas un Melnkalnes futbola izlases aizsargs Mladens Krstajičs. \"Viņam tiks veikta operācija,\" pēc mača teica Serbijas un Melnkalnes izlases galvenais treneris Ilija Petkovičs. \"Ir grūti noskatīties, kad kāds no taviem spēlētājiem gūst šādu savainojumu.\" Kā jau ziņots, Serbijas un Melnkalnes futbolisti trešdien ar 2:3 piekāpās Kotdivuārai un ar trim zaudējumiem trīs spēlēs palika pēdējā vietā apakšgrupā.", "link": "https://www.delfi.lv/sports/news/futbols/roku-salauz-serbijas-un-melnkalnes-izlases-aizsargs-krstajics.d?id=14775303"},
{"title": "Atēnu olimpiskais čempions augstlēkšanā Holms beidz sportista karjeru", "category": "Sports", "body": "Pirms četriem gadiem Atēnu olimpiskajās spēlēs zelta medaļu guvušais Zviedrijas augstlēcējs Stefans Holms sestdien ar 2. vietu sacensībās Štutgartē noslēdza karjeru sportā. Pekinas olimpiskajās spēlēs tāpat kā 2000. gadā Sidnejā Holms bija ceturtais. Augstlēkšanā viņš startēja 20 gadu. \"Tagad man būs normāla dzīve, lai gan patiesībā nezinu, kāda tā normālā dzīve ir, jo startēt augstlēkšanā sāku 12 gadu vecumā,\" teica Holms, kura 181 centimetra augums ir netipiski mazs augstlēkšanai.", "link": "https://www.delfi.lv/sports/news/other_kinds/atlethics/atenu-olimpiskais-cempions-augstleksana-holms-beidz-sportista-karjeru.d?id=21952728"},
{"title": "NBA basketbolists Taunss priecīgs par izdzīvošanu pēc autoavārijas", "category": "Sports", "body": "Viena no Nacionālās basketbola asociācijas ( NBA ) zvaigznēm Karls Entonijs Taunss no Minesotas \" Timberwolves \" komandas ir priecīgs, ka izdzīvojis pēc pagājušajā nedēļā notikušās automašīnu sadursmes. Pašlaik 23 gadus vecais basketbolists ceturtdien bija ceļā uz lidostu, tomēr pēc apstāšanās automašīnas aizmugurē ieskrēja kravas auto, kas nepaspēja sabremzēt. Taunss tika sveikā cauri ar izbīli un nelielām traumām, kas viņam lika izlaist divas spēles, bet pirmdien pret Sakramento \"Kings\" viņš bija atpakaļ ierindā, izceldamies ar 34 punktiem un 21 atlēkušo bumbu. \"Šis bija tāds negadījums, kurā izdzīvošanas iespējamība bija 5%,\" pirmdien teica Taunss. \"Es iekļāvos šajos 5%, bet no tiem 4% iespējamības bija, ka es gūtu ļoti nopietnas traumas. Tā kā es tās neguvu, ierakstījos šajā 1% un varu būt laimīgs.\" \"Esmu priecīgs, ka viss beidzās labi. Reāli paveicās, ka viss tā arī beidzās,\" priecīgs bija Taunss. Taunss šosezon vidēji katrā no mačiem izcēlies ar 23,3 punktiem un 12,0 atlēkušajām bumbām. Tikmēr \"Timberwolves\" komanda Rietumu konferences kopvērtējumā atrodas 11.vietā.", "link": "https://www.delfi.lv/sports/news/basketbols/nba-basketbolists-taunss-priecigs-par-izdzivosanu-pec-autoavarijas.d?id=50864203"},
{"title": "Foto: No profesionāļiem līdz tautai – 'Tet' Rīgas maratons svētdienas rīta svelmē", "category": "Sports", "body": "Svētdien, 18. maijā, turpinās \"Tet\" Rīgas maratona nedēļas nogale, pulksten 8.30 42 kilometru distancē startējot elites skrējējiem, bet desmit minūtes vēlāk trasē dodoties pārējiem klasiskās disciplīnas izaicinātājiem, kā arī 21 kilometra skrējējiem. Šogad būtiski audzis 42 kilometru dalībnieku skaits, sacensībās piedaloties 2292 skrējējiem, vēsta maratona organizētāji. Tas ir par 10 procentiem vairāk nekā pagājušajā gadā (2074 pērn), bet pusmaratonam reģistrējušies 5678 (5395 pērn) dalībnieki. Pateicoties Ziemeļeiropā vienīgajam Starptautiskās Vieglatlētikas federāciju asociācijas ( IAAF ) Zelta kvalitātes statusam, dalībai \"Tet\" Rīgas maratonā arīdzan reģistrējies rekordliels skaits ārvalstu skrējēju – 4632 no 82 valstīm. Jau ziņots , ka vīru konkurencē uzvarēja etiopietis Andualem Belajs Šiferavs, bet starp sievietēm ātrākā bija viņa tautiete Birke Debele. No pašmāju gargabalniekiem izcēlās desmitās vietas ieguvējs Dmitrijs Serjogins, kurš izcīnīja ceļazīmi uz pasaules čempionātu.", "link": "https://www.delfi.lv/sports/news/other_kinds/atlethics/foto-no-profesionaliem-lidz-tautai-tet-rigas-maratons-svetdienas-rita-svelme.d?id=51104713"},
{"title": "Kastera Semenja iesūdzējusi tiesā IAAF", "category": "Sports", "body": "Dienvidāfrikas republikas skrējēja Kastera Semenja iesniegusi Starptautiskajā Sporta arbitrāžas tiesā (CAS) prasību pret  IAAF  ieviestajiem noteikumiem par sportistu klasifikāciju, informē CAS. Runa ir par IAAF ieviestajiem noteikumiem attiecībā uz sportistēm ar \"atšķirīgu seksuālo attīstību\", kas stāsies spēkā šā gada 1. novembī. Semenja, kura pati ir pārbaudīta par atbilstību savam dzimumam, šos noteikumus uzskata par \"prettiesiskiem\" un pieprasa tos neieviest. Pēc uzvaras 2009. gada pasaules čempionātā dzimuma testu rezultāti radīja aizdomas, ka Semenja ir hermafrodīts. Testos viņai tika konstatēts paaugstināts vīrišķā hormona testosterona līmenis, turklāt vieglatlētei ir visnotaļ vīrišķīgs ārējais izskats un miesasbūve. Tika pieļauta iespēja, ka Semenja varētu būt veikusi dzimuma maiņas operāciju. Tomēr pēc gandrīz gadu ilgas izmeklēšanas un spekulācijām par sportistes dzimumu 2010. gada jūlijā Starptautiskā Vieglatlētikas federācija (IAAF) deva atļauju Semenjai startēt sieviešu sacensībās.", "link": "https://www.delfi.lv/sports/news/other_kinds/atlethics/kastera-semenja-iesudzejusi-tiesa-iaaf.d?id=50139666"},
{"title": "ANO nokritizējuši IAAF jaunos dzimtes noteikumus sieviešu vieglatlētikā", "category": "Sports", "body": "Apvienoto Nāciju organizācijas ( ANO ) cilvēktiesību eksperti nokritizējuši Starptautiskās Vieglatlētikas federācijas ( IAAF ) noteikumus sportistu pielaišanai sacensībām, kas stāsies spēkā šā gada 1. novembrī, ziņo ārzemju mediji. IAAF noteikusi, ka sieviešu sacensībās drīkst piedalīties sportistes, kuru organismā testosterona līmenis nepārsniegtu 5 nanomolus uz litru. Pretējā gadījumā šīm vieglatlētēm ar \"atšķirīgu seksuālo attīstību\" esot spēka priekšrocības pār tām sportistēm, kuru organismā vīrišķais hormons ir zemā līmenī. ANO uzskata, ka šāds kritērijs nelabvēlīgi ietekmēs sieviešu veselību, ja viņas mākslīgi centīsies pazemināt savu testosterona līmeni, turklāt pastāv diskriminācijas risks, ziņo portāls \"insidethegames.biz\". Vēstule ar ANO eksportu slēdzieniem ir nosūtīta IAAF prezidentam Sebastjanam Koe. Kā ziņojām, neapmierinātību ar šiem IAAF noteikumiem paudusi skandalozā DĀR vidējo distanču skrējēja Kastera Semenja, kura iepriekš ir pārbaudīta par atbilstību dzimumam, lai startētu sieviešu sacensībās. Viņa par jaunajiem IAAF dzimtes noteikumiem  iesniegusi prasību tiesā .", "link": "https://www.delfi.lv/sports/news/other_kinds/atlethics/ano-nokritizejusi-iaaf-jaunos-dzimtes-noteikumus-sieviesu-vieglatletika.d?id=50452813"},
{"title": "Latvijas sporta vēsture: Pirmais Eiropas čempions soļošanā – latvietis", "category": "Sports", "body": "Pirms 84 gadiem, 1934. gada 7.–9. septembrī, Turīnā (Itālijā) notika pirmais Eiropas čempionāts vieglatlētikā. Uz sacīkstēm pulcējās labākie atlēti no visas Eiropas, un uz Turīnu devās arī Latvijas vieglatlēti. Izcilus panākumus Latvijai guva Jānis Daliņš (attēlā pa labi), kurš kļuva par pirmo Eiropas čempionu soļošanā! Pirmais Eiropas čempionāts bija nozīmīgs sporta notikums. Saskaņā ar oficiālo statistiku, tas pulcēja vairāk nekā 200 vieglatlētu no 23 valstīm, kuri sacentās 22 dažādās disciplīnās. Tolaik Eiropas čempionātā soļošanas sacīkstes norisinājās tikai vienā distancē – 50 km. Pamatots bija Latvijas sporta draugu lepnums, kad par pirmo Eiropas čempionu soļošanā kļuva tieši latvietis Jānis Daliņš. Pēc viņa uzvaras sporta izdevums \"Starts\" 1934. gada septembra numurā ar sajūsmu rakstīja: \"Tiešām, Jānis Daliņš guvis tik daudz lauru latvju sportam, kā vēl neviens cits mūsu atlēts. [..] Ne mūžam mēs, latvji, nedrīkstam aizmirst valmierieša Jāņa Daliņa vārdu!\" Vērā ņemams sniegums pirmajās Eiropas meistarsacīkstēs bija arī Latvijas sportistu izcīnītā 4. vieta divās disciplīnās – desmitcīņā un šķēpmešanā. To izcīnīja desmitcīņnieks Jānis Dimza un šķēpmetējs Otto Jurģis. Jāpiebilst, ka pirmais Eiropas vieglatlētikas čempionāts (1934) norisinājās tikai vīriešu konkurencē. Nākamais Eiropas vieglatlētikas čempionāts kungiem notika 1938. gadā Parīzē, un togad atsevišķi, Vīnē, notika pirmais Eiropas čempionāts dāmām. Tikai pēc skaita trešajā Eiropas čempionātā, 1946. gadā Oslo, vienuviet bija gan vīriešu, gan sieviešu sacīkstes.", "link": "https://www.delfi.lv/sports/news/other_kinds/atlethics/latvijas-sporta-vesture-pirmais-eiropas-cempions-solosana-latvietis.d?id=50365927"},
{"title": "Britu daudzcīņniece saņem Pekinas olimpisko spēļu medaļu: esmu laimīga, nikna un sarūgtināta", "category": "Sports", "body": "Lielbritānijas vieglatlēte Kellija Sozertona pēc desmit gadiem ir saņēmusi Pekinas olimpisko spēļu bronzas medaļu, kas viņai pienācās pēc pretinieču diskvalificēšanas. \"Esmu laimīga, bēdīga, nikna un sarūgtināta, bet vienmēr savā sirdī zināju, ka medaļa bija mana,\" BBC citē 41 gadu veco sportisti. 2008. gada Pekinas olimpiskajās spēlēs Sozertona izcīnīja piekto vietu. Vispirms Starptautiskā Olimpiskā komiteja ( SOK ) pēc atkārtotas dopinga analīžu pārbaudes diskvalificēja olimpisko vicečempioni, Ukrainas septiņcīņnieci Ludmilu Blonsku. Sudraba medaļa līdz ar to pārgāja pie amerikānietes hailisas Faunteinas, bet bronza — pie krievietes Tatjanas Černovas. Taču vēlāk par antdidopinga noteikumu pārkāpšanu tika diskvalificēta arī viņa, un uz trešo vietu pacēlās Sozertona. Par olimpisko čempioni Pekinā šajā disciplīnā kļuva ukrainiete Nataļja Dobrinska.", "link": "https://www.delfi.lv/sports/news/other_kinds/atlethics/britu-daudzcinniece-sanem-pekinas-olimpisko-spelu-medalu-esmu-laimiga-nikna-un-sarugtinata.d?id=50392973"},
{"title": "Ar jaunu pasaules rekordu Berlīnes maratonā uzvar kenijietis Kipčoge", "category": "Sports", "body": "Kenijietis Eliuds Kipčoge svētdien  Berlīnes  maratonā izcīnīja uzvaru ar jaunu pasaules rekordu, 42,195 kilometru distanci veicot divās stundās, minūtē un 39 sekundēs. Patlaban 33 gadus vecais olimpiskais čempions Kipčoge iepriekšējo pasaules rekordu, kas piederēja viņa tautietim Denisam Kimeto, pārspēja par minūti un 18 sekundēm. Arī Kimeto pasaules rekordu 2014.gadā sasniedza Berlīnē, kur allaž tiek sasniegti augstvērtīgi rezultāti, jo trase ir līdzena un pateicīga ātriem skrējieniem. Kipčoge sasniedza izcilu rezultātu, līdz 25 kilometram izmantojot tempa uzturētāju palīdzību. Šis laika izteiksmē ir lielākais pasaules rekorda uzlabojums maratonā kopš 1967.gada, kad Dereks Kleiteons planētas rekordu uzlaboja par divām minūtēm un 23 sekundēm. \"Mani vienīgie vārdi ir paldies! Biju sagatavojies savam tempam, tāpēc nebrīnījos, ka jau no sākuma atrados vadībā. Biju labi trenējies pirms šī maratona, tāpēc tagad esmu laimīgs, ka izdevās beidzot labot pasaules rekordu. Vienmēr ticēju, ka man tas izdosies,\" pēc finiša sacīja Kipčoge. Viņš pirms pievēršanās maratonam kļuva par 2003.gada pasaules čempionu 5000 metros, 2007.gadā gūstot arī sudrabu šajā distancē, kā arī 2008.gada olimpiskajās spēlēs Pekinā esot otrais, bet 2004.gadā Atēnās izcīnot bronzu. Savukārt maratonā viņš 2016.gadā Riodežaneiro kļuva par olimpisko čempionu, bet tagad Berlīnes maratonā uzvarēja trešo reizi, atkārtojot 2013. un pērn gūtos panākumus. Kipčoge karjerā ir uzvarējis desmit no 11 maratoniem, kuros skrējis, pa trīs reizēm triumfējot ne tikai Berlīnē, bet arī Londonā. Tāpat viņš uzvarējis Riodežaneiro, Hamburgā, Roterdamās un Čikāgā notikušajos skrējienos. Vienvadībā Kipčoge bija kopš 25 kilometra, kamēr otrais palika viņa tautietis Amoss Kipruto, kurš finišēja pēc divām stundām, sešām minūtēm un 23 sekudnēm, bet vēl 25 sekundes lēnāks bija cits  Kenijas  pārstāvis Vilsons Kipsangs. Tikmēr dāmām Berlīnes maratonā uzvarēja keniejiete Gledisa Čerono, kura finišēja pēc divām stundām, 18 minūtēm un 11 sekundēm, kas ir šo sacensību rekords. Otrā palika Ruti Aga no  Etiopijas , kura uzvarētājai zaudēja 23 sekunes, bet trešā bija titulētā Tiruneša Dibaba no Etiopijas, kura bija vēl par 21 sekundi lēnāka. Šis bija pirmais maratonu vēsturē, kurā trīs dāmas izskrējušas no divām stundām un 19 minūtēm.", "link": "https://www.delfi.lv/sports/news/other_kinds/atlethics/ar-jaunu-pasaules-rekordu-berlines-maratona-uzvar-kenijietis-kipcoge.d?id=50396227"},
{"title": "Slovākija otrajā čempionāta spēlē pārspēj Vācijas izlasi", "category": "Sports", "body": "Pirmdien, 30.aprīlī Krievijā notiekošā Pasaules hokeja čempionāta C grupas spēlē Slovākijas izlase ar 5:1 (1:0, 1:0, 3:1) pārspēja Vācijas valstsvienību. Cerību stars vāciešiem uzspīdēja trešā perioda 8.minūtē, kad pēc Roberta Dītriha un Mihaela Volfa piespēlēm vārtus guva Kristofs Ulmans, taču jau pēc nepilnām divām minūtēm slovaki atjaunoja divu vārtu pārsvaru, kad pēc Mareka Urama un Miroslava Šatana piespēlēm vārtus guva Rihards Kapušs. Spēles 57.minūtes beigās pēc Mariana Hossas piespēles Marians Gaboriks panāca jau 4:1, bet punktu spēlei 59.minūtē pēc Romana Kukumberga piespēles pielika Radovans Somiks. Slovākijas hokejisti pa Olivera Jonasa vārtiem meta 32 reizes, kamēr vācieši Križana vārtus apdraudēja 29 reizes. Soada minūtes: slovakiem – 20, vāciešiem – 18.", "link": "https://www.delfi.lv/sports/news/hokejs/slovakija-otraja-cempionata-spele-parspej-vacijas-izlasi.d?id=17687334"},
{"title": "Paralimpietis Oskars Pistoriuss iekļauts DĀR izlasē startam vieglatlētikas PČ", "category": "Sports", "body": "Paralimpietis Oskars Pistoriuss oficiāli iekļauts Dienvidāfrikas Republikas izlasē startam pasaules vieglatlētikas čempionātā Dienvidkorejā, apstiprinājusi DĀR Vieglatlētikas federācija, ziņo aģentūra AP. Tas būs pirmais gadījums vieglatlētikas vēsturē, kad planētas nozīmīgākajās sacensībās piedalīsies sportists-amputants.  24 gadus vecais Pistoriuss izpildījis visus federācijas izvirzītos noteikumus, jūlijā sacensībās Itālijā labojot savu personisko rekordu 400 metru distancē, uzrādot 45,07 sekundes, un izpildot pasaules čempionāta kvalifikāciju. Dienvidkorejā sportists startēs individuālajā 400 metru distancē un 4x400 metru stafetē. DĀR izlasē startam pasaules čempionātā iekļauti 26 sportisti, ieskaitot pasaules čempioni 800 metru distancē, skandalozo Kasteru Semenju. 2007. gadā Starptaustikā Vieglatlētikas federācija (IAAF) lēma, ka Pastoruiss nedrīkst piedalīties klasiskās viegtlatlētikas sacensībās, jo Pastoruisa protēzes dod viņam priekšrocības attiecībā uz sportistiem bez ķermeņa disfunkcijām, taču 2008. gada maijā Starptautiskā sporta arbirtāžas tiesa lēma, ka IAAF nav sniegusi tam pietiekamus pierādījumus un skrējējam tika dota iespēja piedalīties 2008. gada Pekinas Olimpiskajās spēlēs, taču Pastoriuss tām nekvalificējās. Pekinas Paralimpiskajās spēlēs viņš izcīnīja trīs zelta medaļas T44 veselības grupā.", "link": "https://www.delfi.lv/sports/news/other_kinds/atlethics/paralimpietis-oskars-pistoriuss-ieklauts-dar-izlase-startam-vieglatletikas-pc.d?id=39999529"},
{"title": "Kanādas hokejisti grūtā cīņā uzvar arī Norvēģiju un iekļūst nākamajā kārtā", "category": "Sports", "body": "Uzvaru arī otrajā spēlē pasaules čempionātā augstākajā divīzijā Maskavā pirmdien izcīnīja Kanādas hokeja izlase, kas C grupas mačā ar 4:2 (2:1, 0:1, 2:0) pieveica Norvēģijas valstsvienību. Pirmā perioda vidū Lāšs Ēriks Spetss vadībā izvirzīja norvēģus, taču līdz pirmās trešdaļas beigām Riks Nešs vairākumā un Džeisons Čimera panāca 2:1 Kanādas labā. Otrā perioda 13.minūtē norvēģi izmantoja vairākumu un Jūnass Holoss izlīdzināja rezultātu 2:2. Tomēr pēdējā trešdaļā kanādieši pierādīja savu pārākumu - vairākumus realizēja Šeins Douns un Džastins Viljamss, nodrošinot Kanādai uzvaru ar 4:2. Pasaules čempionāta pirmajās spēlēs Kanāda sīvā cīņā tikai ar 3:2 uzvarēja Vāciju, bet norvēģi ar 0:3 zaudēja Slovākijai.", "link": "https://www.delfi.lv/sports/news/hokejs/kanadas-hokejisti-gruta-cina-uzvar-ari-norvegiju-un-ieklust-nakamaja-karta.d?id=17690414"},
{"title": "Nauris Mackevics: Tradīcija turpinās", "category": "Sports", "body": "Jau pašā mača sākumā Latvijas izlase saņēma smagu triecienu un ielaida vārtus, kas arī bija galvenais priekšnoteikums tam, lai Zviedrija ātri izrēķinātos ar Latvijas izlasi, tomēr tas izlasi nesalauza un par to ir jāpateicas Edgaram Masaļskim, kurš apturēja zviedrus, kuri vērpa vienu kombināciju pēc otras. Īpaši bezcerīgi mūsējie bija mazākumā, taču pateicoties pāris vairākumiem Latvijas izlase spēli izlīdzināja un pat pārņēma iniciatīvu, pirmajā periodā bija arī pāris labi vārtu gūšanas momenti, bet periods zaudēts ar 0-1. Pēc pārtraukuma nekas īpaši nemainījās, kamēr Latvijas izlase spēlēja vairākumā tikmēr spēle bija līdzīga un saglabājās labas izredzes uz uzvaru, tomēr muļķīgi ielaistie vārti no tālās distances un zviedri ātri izrēķinājās ar mums. TV3 diemžēl turpināja tradīciju un laikā kad Latvijas izlase ielaiž vārtus, neļauj Latvijas faniem ciest un palaiž aldara reklāmu, jāsaka, ka tas varbūt pat ir apsveicami, jo noraidījums, kura laikā tika iemesti vārti bija ļoti muļķīgs. Perioda beigās zveidri iemeta vēl vārtus, tomēr visspilgtākie notikumi risinājās 3.periodā, kad pilnīgi negaidot, Latvijas izlase šķietami bezcerīgā situācijā iemeta 2 vārtus divu ar pusi minūšu laikā un jau 2-4!! Tomēr prieki bija īsi un pēc neilga laika kapitulēja arī tikai laukumā uznākušais Sergejs Naumovs, taisnības labad jāatzīst, ka mūsējo vārtu guvumi bija tik muļķīgi cik tie vien varbūt, Daugaviņš guva vārtus pielabojot ripu pēc Vasiļjeva metiena(ripa atsitās pret aizsargu), savukārt otros vārtus Širokovs guva izgājienā divi pret vienu aizsargu un piespēles vietā nolēma mest pa vārtiem un te veiksme bija viņa sabiedrotā, jo viņš trāpīja pa aizsarga plecu, savukārt no viņa pleca ripa atrada vietu Henriksona sargātajos vārtos.  Latvijai bija vēl pāris vairākumi pie rezultāta 2-5, bet diemžēl ne Cipulis ideālā situācijā, nedz Sorokins, nedz Reķis, nedz Semjonovs, nedz vēl kāds cits vārtus neguva,rezultātā zviedri guva vārtus visos iespējamos veidos:ieslidināja ripu vārtos, panāca to, ka Pujacs ieraida ripu savos vārtos, kā arī ar lielisku kombināciju, kuras noslēgumā guva vārtus ar brīvu metienu no zilās līnijas. Beigās sāpīgs zaudējums ar 2-8, tomēr ne brīdi nebija sajūtas, ka tāda sakāve bija pelnīta, tomēr zaudējums ir likumsakarīgs, zviedri bija daudz ātrāki, saspēlētāki, ļoti precīzi saspēlējās un izskatījās, ka jebkurā brīdī varēja iemest vēl kādus vārtus.  Kādas tad atziņas mēs guvām pēc šīs spēles? Noteikti ir jāpiemin tas, ka nekas nemainās un Latvijas izlase katrā čempionātā mums sagādā kādu sagrāvi, kuru nemaz negribas pieminēt. Ja tā viss turpināsies, tad pēc pāris gadiem mums būs grūti atcerēties visas šīs sagrāves. Jau tagad tās sāk jukt, mačos ar Zviedriju bieži ielaižam vārtus jau pašā mača sākumā kā šoreiz. Nezinu kāpēc, bet radās sajūta, ka mūsējie šoreiz nemaz nevēlējās spēlēt - izskatījās lēni, piespēles savā aizsardzības zonā bija ļoti neprecīzas, nebija degsmes darbībā aizsardzībā, kā parasti kliboja vairākums, kaut arī izdevās gūt vārtus vienā no tiem(Daugaviņš), bet ņemot vērā, ka Latvijas izlasei šādu vairākumu bija ļoti daudz (zviedriem 18 soda minūtes),tomēr ar vienu realizētu vairākumu ir par maz, pie tam 2 reizes spēlējam 5 pret 3 pretinieku spēlētājiem.  Tomēr nevarētu teikt, ka šajā spēlē bija saskatāmi tikai mīnusi, jo Latvijas izlase izveidoja ļoti daudz vārtu gūšanas momentus, bija gan ātri pretuzbrukumi, gan vairākumi, gan labas kombinācijas(kā trešā perioda vidū Daugaviņa piespēle Cipulim), šis mačs bija daudz dzīvīgāks par maču ar Šveici. Ļoti pārsteidza tas, ka pēdējā periodā laukumā praktiski neizgāja Semjonova maiņa. Jāatzīmē, ka šī maiņā, neskaitot Niživija ļoti labo sniegumu, šoreiz spēlēja slikti un grēkoja ar muļķīgiem noraidījumiem. Īpaši nervozs izskatījās Semjonovs, tādēļ šāda rīcība ir saprotama, tomēr domāju, ka šī maiņa varēja pastiprināt spēli.  No kopējā kolektīva ārā nekrita Širokova maiņa un šad tad nospēlēja ļoti labi, īpaši Širokovs, tomēr ļoti bāls atkal bija Panteļejevs. Dārziņa maiņa atkal izskatījās dzīvīga(neskaitot Rēdlihu, kurš individuāli nekādi nespēja izlauzties cauri Zviedrijas aizsargiem,bet saspēlējoties ar partneriem regulāri kļūdījās),izveidoja vairākus labus momentus, tomēr šajā spēlē vēl labāks bija Vasiļjeva trijnieks. Ja mačs būtu beidzies pēc 2 trešdaļām, tad varētu teikt, ka labākie bija duets: Cipulis – Vasiļjevs, kuri visu maču spēlēja aktīvi un bīstami, Daugaviņš vairāk traucēja partneriem izvērsties, tomēr pēdējā periodā viņš guva vārtus, tad panāca 2 vairākumus izlasei, tad atdeva filigrānu piespēli Cipulim,kuram bija jāiemet tukšos vārtos,taču viņam tas neizdevās. Šī maiņa bija galvenais izlases spēks, jo tieši Cipulis ar Daugaviņu ar savām aktivitātēm panāca lielāko daļu zviedru noraidījumu.  Šajā mačā priecēja, ka īpaši pirmajā periodā aizsargi centās un pārsvarā arī viņiem izdevās dot ātras piespēles uzbrucējiem un veidojās labi pretuzbrukumi, ļoti pārliecinošu iespaidu atstāja divcīņās Sorokins, Reķis, brīžiem arī Galviņš, Pujacs, Laviņš, bet atkal(!!) ļoti muļķīgas kļūdas pieļāva Tribuncovs, izdarot vairākas muļķīgas piespēles savā zonā, kas beidzās ar bīstamām situācijām, kas kārtējo reizi atgādināja par viņa nestabilo sniegumu. Tomēr tiklīdz viņš ķērās pie sava galvenā pienākuma vārtu aizsargāšanas viņš atkal spēlēja droši un precīzi,bieži izjaucot zviedru uzbrukumus.  Šī spēle bija ļoti asa, tādēļ bija daudzi pārkāpumi,kas vēlreiz pierādīja, ka Znaroks labi pastrādājis ar komandu un tā ļoti spēcīgi izskatās mazākumā (izturēt pusotru minūti mazākumā trijatā pret pieciem vien ir ko vērts), tomēr vairākumā vēl kaut kas ir jāmaina, cerēsim, ka pret Itāliju viss būs ok.  Pārsteidza Naumova sūtīšana laukumā Masaļska vietā, pirmkārt, bija skaidrs, ka Naumovam būs grūti iesaistīties spēlē pret zviedriem,otrkārt, Masaļskis vārtos stāvēja ļoti droši, galarezultātā Naumovs ir ielaidis četrus vārtus un noteikti tas ir apskādējis viņa pārliecību pār saviem spēkiem ,arī Masaļskis noteikti zemapziņā apzinās to,ka viņa nomainīšana ir zīme tam, ka viņš tomēr nav apmierinājis trenerus ar savu sniegumu. Ja būtu jānosauc labākos šodienas spēlē, tad svārstītos starp Reķi, Vasiļjevu un Cipuli, laikam jau priekšroku dotu Reķim.  Cerams, ka pēc divām dienām mēs beidzot dzirdēsim Latvijas himnu, kas simbolizēs Latvijas uzvaru pār Itāliju! Lai veicas!", "link": "https://www.delfi.lv/sports/news/hokejs/nauris-mackevics-tradicija-turpinas.d?id=17691278"},
{"title": "Samoilovs/ Šmēdiņš bez zaudējumiem pabeidz Šanhajas 'Grand Slam' priekšsacīkstes", "category": "Sports", "body": "Latvijas pludmales volejbolisti Aleksandrs Samoilovs/  Jānis Šmēdiņš  ar trešo uzvaru trīs spēlēs piektdien pabeidza Šanhajas \"Grand Slam\" priekšsacīkstes un līdz ar to izslēgšanas turnīra cīņas sāks ar otro kārtu. Priekšsacīkšu trešajā spēlē Samoilovs/ Šmēdiņš, kuri uzlikti ar trešo numuru, pārliecinoši 32 minūšu laikā ar 2-0 (21-11, 21-18) pārspēja Konstantīnu Semjonovu/ Vjačeslavu Krasiļņikovu (14.numurs). Tādējādi C grupā Latvijas duets izcīnīja pirmo vietu un izslēgšanas turnīrā izlaidīs pirmo kārtu. Samoilovs/ Šmēdiņš turnīrā nodrošinājuši vismaz devīto vietu. Šanhajas \"Grand Slam\" izslēgšanas turnīra pirmās trīs kārtas tiks aizvadītas piektdien. Atgādinām, ka priekšsacīkstēs pirmajās divās spēlēs Samoilovs/ Šmēdiņš pieveica ķīniešus Ha Likedzjanu/ Bao Dzjaņu (30.numurs) un vāciešus Markusu Bekermanu/ Mišu Urbacku (19.numurs), tādējādi priekšlaicīgi nodrošinot vietu izslēgšanas cīņās.  Atgādinām, ka divi citi Latvijas  dueti Mārtiņš Pļaviņš/ Aleksandrs Solovejs un Ruslans Sorokins/ Edvarts Buivids šajā turnīrā nepārvarēja kvalifikāciju. Pasaules tūres sezona \"bīčistiem\" sākās pagājušajā nedēļā  Ķīnā ar \"Fuzhou Open\" sacensībām, kurās labākie no  Latvijas sportistiem bija Samoilovs/ Šmēdiņš, izcīnot ceturto vietu.", "link": "https://www.delfi.lv/sports/news/other_kinds/voleyball/samoilovs-smedins-bez-zaudejumiem-pabeidz-sanhajas-grand-slam-priekssacikstes.d?id=44448146"},
{"title": "Anatolijs Kreipāns: Bumba vēl nav sprāgusi...", "category": "Sports", "body": "Kāds 44 gadus vecs korejietis esot piezvanījis uz Šveices vēstniecību Vācijā un pateicis, ka tur sprāgs bumba. Tādā veidā viņš esot gribējis atriebties par korejiešu zaudējumu Šveices izlasei (0:2) un neiekļūšanu astotdaļfinālā. Stulbs joks. Nekādas bumbas nebija un nekas tur nevarēja sprāgt. Ja kāda \"bumba\" arī sprāgs, tad notiks futbola laukumos un daudz jau netrūka, lai tā būtu sprāgusi Leipcigā... Astotdaļfināla spēle pret Argentīnu meksikāņiem bija labākā šajā turnīrā un nevar vēl zināt, kā tā būtu beigusies, ja nebūtu Rodrigesa \"sapņu sitiena\", ja būtu nedaudz veiksmīgāks meksikāņu \"Tuksneša lapsa\" Bordžeti, ja būtu nonācis līdz 11 m sitienu sērijai. Taisnība bija Sergejam Juranam, kurš vienā no Krievijas NTV futbola kanāla pārraidēm izteicās par iespējamo pārsteigumu tieši šajā spēlē – proti, Meksikas izlases galvenais treneris argentīnietis Rikardo La Volpe labi zina savus tautiešus un spēle pret Argentīnu viņam būs papildus stimuls sevi apliecināt, atgādināt par sevi. Uzvara izveda Argentītu ¼ finālā pret čempionāta saimniekiem vāciešiem, kuri savu \"pirmo īsto barjeru\" (vācu preses apzīmējums Zviedrijas izlasei) pārvarēja pārliecinoši un laikam tomēr viņi šajā turnīrā ir pieskaitāmi reālajiem finālistiem pat vairāk nekā pirms četriem gadiem. Vācija tā turnīru komanda – kārtējo reizi vācieši to apliecina un tagad viņu priekšā ir vēl augstāka barjera – Argentīna.  Iespējams, ka  tieši šajā pārī ir nākamais finālists... (nenoliedzot holandiešu, angļu vai portugāļu izredzes). Jā, zviedrus satrieca jau 12 minūtēs zaudētie divi vārti, bet pēdējo naglu viņu \"zārka vākā\" iedzina Larsona neizmantotais 11 m soda sitiens, taču zviedriem vajadzēja arī paredzēt, ka Vācijas izlase centīsies pēc iespējas ātrāk gūt vārtus, ka tā ar pirmo uzbrukumu centīsies parādīt savus nodomus šajā turnīrā. Zviedri tam nesaprotamu iemeslu dēļ nebija gatavi. Pirmām kārtām – psiholoģiski. Žēl, ka turnīru pameta tik laba komanda, kuru mēs gan redzēsim jau visai drīz – jau 2. septembrī Zviedrija spēlēs Rīgā pret Latvijas izlasi 2008. gada Eiropas čempionāta pirmajā kvalifikācijas turnīra spēlē.  Nav šaubu – Argentīna kopumā bija labāka par Meksiku, argentīniešiem bija vairāk iespēju gūt vārtus, taču šī spēle vēl vienu reizi kļuva par brīdinājumu, ka \"bumba var sprāgt\" jebkurā brīdī. Un šoreiz tas vairs nav stulbs joks, kā tam korejietim, bet gan patiesība.  Šovakar spēlēs Anglija pret Ekvadoru un Portugāle pret Nīderlandi. Ja \"bumba\" arī ir kaut kur paslēpta, tad tā ir Štutgartē. \"Mersedesu\" pilsētā spēlēs Anglija pret Ekvadoru. Atklāti sakot, grūti iedomāties, kā \"Latīņamerikas vācieši\", kā šeit iesauca Ekvadoras izlasi par tās spēles organizāciju un disciplīnu laukumā, varētu pārspēt Anglijas izlasi, bet...  Portugāles un Nīderlandes izlašu spēlē Nirnbergā \"bumbu\" ir velti meklēt – ne vienas, ne otras komandas uzvara šajā mačā nebūs pārsteigums.  Kaut kā pārāk mierīgi tas izslēgšanas turnīrs ir sācies...", "link": "https://www.delfi.lv/sports/news/futbols/anatolijs-kreipans-bumba-vel-nav-spragusi.d?id=14789401"},
{"title": "Vīriešu volejbola izlase ar sāpīgu neveiksmi uzsāk EČ atlases otro sabraukumu", "category": "Sports", "body": "Latvijas vīriešu volejbola izlase piektdien ar zaudējumu sāka Slovēnijā notiekošo 2015.gada Eiropas čempionāta kvalifikācijas turnīra otrā posma otro sabraukumu. Sabraukuma pirmajā mačā Latvija ar 0-3 (29:31, 19:25, 17:25) atzina Maķedonijas pārākumu, pamatīgi iedragājot savas izredzes cīņā par ceļazīmi uz Eiropas meistarsacīkstēm. Starp abām komandām līdzvērtīgs izvērtās vien pirmais sets, ko sīvā cīņā maķedoniešiem izdevās noslēgt sev par labu ar 31:29. Turpinājumā jau vairāk izpaudās pretinieku pārsvars, kuri nodrošināja gana pārliecinošu panākumu. Latvijas izlases rindās 12 punktus guva Hermans Egleskalns, bet desmit pievienoja Ansis Medenis. Kā ziņots, pirmajā sabraukumā pirms nedēļas Latvijas izlase sākotnēji ar rezultātu 0-3 (15:25, 23:25, 16:25) zaudēja saimniekiem poļiem, pēc tam mokošā cīņā ar 2-3 (40:38, 18:25, 25:23, 18:25, 10:15) tika atzīts arī Slovēnijas pārākums, bet noslēdzošajā cīņā latvieši ar 3-1 (25:17, 25:19, 24:26, 28:26) pieveica Maķedoniju. Latvijas izlase ar četriem punktiem četrās spēlēs pašlaik ieņem A apakšgrupas trešo vietu, bet otrajā vietā esošajai Slovēnijai ir seši punkti, jo tā piektdien ar 3-2 (20:25, 24:26, 27:25, 26:24, 15:11) pamanījās pieveikt apakšgrupas līderi Poliju. Turpinājumā sestdien Latvija tiksies ar Poliju, bet svētdien, visticamāk, izšķirošajā mačā sacentīsies ar Slovēniju. Lai cerētu uz iekļūšanu Eiropas čempionāta finālturnīrā, Latvijai ir jāuzvar atlikušās divas spēles, kā arī jācer uz labvēlīgiem rezultātiem pārējos mačos. Jau vēstīts, ka piektdien ar neveiksmi otro sabraukumu uzsāka arī Latvijas sieviešu izlase, kas ar 0-3 kapitulēja Polijas priekšā. Latvijas vīriešu volejbola izlases sastāvs 2015.gada Eiropas čempionāta kvalifikācijas turnīra otrajā kārtā: Deniss Petrovs, Artis Caics (abi - cēlāji), Viktors Koržeņevičs, Jānis Liepiņš, Toms Švāns (visi - pirmā tempa uzbrucēji), Aivars Petruševics, Ansis Medenis, Aleksandrs Kudrjašovs, Toms Vanags, Romāns Saušs (visi - otrā tempa uzbrucēji), Hermans Egleskalns (diagonāles spēlētājs), Ingars Ivanovs (libero).", "link": "https://www.delfi.lv/sports/news/other_kinds/voleyball/viriesu-volejbola-izlase-ar-sapigu-neveiksmi-uzsak-ec-atlases-otro-sabraukumu.d?id=44531534"},
{"title": "Drafta talants Viljamsons gūst ceļgala savainojumu, izjūkot apavam", "category": "Sports", "body": "Gaidāmā Nacionālās basketbola asociācijas (NBA) drafta potenciālā pirmā izvēle Zaions Viljamsons guvis labā ceļgala savainojumu, pārstāvot Djūkas Universitāti Nacionālās koledžu sporta asociācijas ( NCAA ) spēlē. Viljamsons, kurš ar komandas biedru R.Dž. Baretu atrodams drafta prognožu galvgalī, laukumu jau pameta spēles pirmajā minūtē, kad, viņam paslīdot, izjuka viņa labās kājas basketbola apavs. Djūkas galvenais treneris Maiks Kržiževskis atklājis, ka spēlētājs pārcietis mērenu ceļgala sastiepumu, vēsta AP žurnālists Tims Rejnoldss. Viljamsons neveiksmi piedzīvoja, spēlējot NBA komandas Oklahomsitijas \"Thunder\" zvaigznes Pola Džordža sērijas personalizētos apavos. \"Mēs esam noraizējušies un novēlam Zaionam ātru atveseļošanos. Mūsu produktu kvalitāte ir pats svarīgākais. Lai gan šis ir viens, atsevišķs negadījums, strādājam, lai saprastu problēmas cēloni,\" paziņojis pats sporta apģērbu uzņēmums. Zion's shoe: destroyed 😳  pic.twitter.com/LqQ2te0Jay February 21, 2019 Atbalstu basketbolistam sociālajās vietnēs pauduši dažādi sabiedrībā ļoti labi zināmi cilvēki. Bijušais ASV prezidents  Baraks Obama  savā novēlējumā uzsvēris, ka Zaions ne tikai lieliski spēlē basketbolu, bet arī ir lielisks cilvēks. Zion Williamson seems like an outstanding young man as well as an outstanding basketball player. Wishing him a speedy recovery. February 21, 2019 NBA otrgadnieks Donovans Mičels (Ūtas \"Jazz\") tikmēr atgādināja par ASV universitāšu basketbola divkosību, kas ļauj mācību iestādēm pelnīt lielu naudu no sportistiem, kuri par to netiek atalgoti. Kristapa Porziņģa jaunais Dalasas \"Mavericks\" komandas biedrs Luka Dončičs vien iesmēja un ieteica spēlētājiem pēc vidusskolas absolvēšanas doties uz Eiropu, nevis spēlēt NCAA čempionātā. go play in europe 🤷🏼‍♂️😂✌️  https://t.co/2o2VPbwnYX February 21, 2019 Djūkas līderis Viljamsons šosezon spēlē guvis vidēji 22,4 punktus, izcīnījis 9,2 atlēkušās bumbas un atdevis 2,3 rezultatīvas piespēles.", "link": "https://www.delfi.lv/sports/news/basketbols/drafta-talants-viljamsons-gust-celgala-savainojumu-izjukot-apavam.d?id=50848387"},
{"title": "Kenijietis Čerono pēdējos metros izrauj uzvaru Bostonas maratonā", "category": "Sports", "body": "Kenijas garo distanču skrējējs Lorenss Čerono pirmdien pēdējos metros izrāva uzvaru prestižajā Bostonas maratonā, kamēr dāmu konkurencē pārliecinošu uzvaru svinēja etiopiete Vorkneša Degefa. Sacensību pēdējos kilometros Čerono, viņa tautietis Kenets Kipkemojs un etiopietis Lelisa Deisisa aizskrēja no tuvākajiem sekotājiem un sadalīja vietas uz goda pjedestāla. Pēdējos metros Čerono izrāva uzvaru pār 2013 .gada pasaules vicečempionu un divkārtējo Bostonas maratona uzvarētāju Desisu, finišēdams pēc divām stundām septiņām minūtēm un 58 sekundēm. Desisa viņam zaudēja nieka divas sekundes, bet desmit sekundes lēnāks bija Kipkemojs. Pašlaik 30 gadus vecajam Čerono šī ir lielākā uzvara karjerā. Iepriekš viņš pirmais bijis Amsterdamas, Honolulu, Prāgas un Seviljas maratonos. Tikmēr dāmām 42 kilometrus un 195 metrus garajā distancē uzvarēja Degefa, kura finišēja pēc divām stundām 23 minūtēm un 31 sekundes. Viņa bija vadībā distances otrajā daļā, tuvāko sekotāju Ednu Kiplagatu apsteidzot par 29 sekundēm, bet trešā bija amerikāniete Džordana Heseja, kura uzvarētājai zaudēja vienu minūti un 49 sekundes. Arī 28 gadus vecajai Degefai šī ir lielākā uzvara karjerā. Bostonas maratons norisinājās 123. reizi un tajā drēgnajos laikapstākļos šogad startēja aptuveni 30 000 skrējēju. 2006. un 2007. gadā sudraba medaļu Bostonas maratonā izcīnīja Latvijas labākā garo distanču skrējēja Jeļena Prokopčuka, bet vēl divas reizes viņa guva ceturto vietu.", "link": "https://www.delfi.lv/sports/news/other_kinds/atlethics/kenijietis-cerono-pedejos-metros-izrauj-uzvaru-bostonas-maratona.d?id=50998329"},
{"title": "Semenja atkārto Mutolas panākumu un kļūst par trīskārtēju pasaules čempioni 800 m skrējienā", "category": "Sports", "body": "Dienvidāfrikas republikas (DĀR) skrējēja Kastera Semenja svētdien atkārtoja leģendārās Marijas Mutolas panākumu, kļūstot par trīskārtēju pasaules čempioni 800 m distancē. Skrējienu Semenja iesāka atturīgi, taču neatlaižot konkurentes pārāk tālu. Pēdējā aplī vadībā izvirzījās Burundi skrējēja Fransīne Nijonsaba un amerikāniete Adžī Vilsone, taču Semenja viņas drīz vien panāca un pa ārējo celiņu pēdējos 100 metros apsteidza. DĀR skrējēja finišēja ar sezonas labāko rezultātu pasaulē – viena minūte un 55,16 sekundes. Tādējādi Semenja atkārtoja leģendārās Mozambikas skrējējas Marijas Mutolas sasniegumu – trīs zelta medaļas pasaules čempionātā 800 m distancē. Jāpiebilst, ka Mutola ir Semenjas trenere. Cīņā par otro vienu uzvarēja Nijnsaba – 1:55,92, bet bronza tika amerikānietei Vilsonei (1:56,65).", "link": "https://www.delfi.lv/sports/news/other_kinds/atlethics/semenja-atkarto-mutolas-panakumu-un-klust-par-triskarteju-pasaules-cempioni-800-m-skrejiena.d?id=49137127"},
{"title": "Ikauniece-Admidiņa mešanas disciplīnu sacensībās Tallinā labo personīgo rekordu lodes grūšanā", "category": "Sports", "body": "Latvijas labākā daudzcīņniece  Laura Ikauniece-Admidiņa  sacensību apritē atgriezusies ar personīgo rekordu lodes grūšanā. Latvijas sportiste, startējot metēju seriāla sacensībās Tallinā, lodi grūda 14,03 metrus tālu, kas viņai ir jauns rekords. Tallinā aizvadītajās sacensībās ar rezultātu 15,89 metri uzvarēja igauniete Ketlina Piremjē. Ikauniece-Admidiņa pērn pasaules čempionātā guva kājas aizmugurējā muskuļa savainojumu. Sportistei tika veikta operācija, bet rehabilitācijas process netiek sasteigts, tāpēc viņa augustā nestartēs Eiropas čempionātā Tallinā. Plānots, ka Ikauniece-Admidiņa nākamajā nedēļā startēs arī Latvijas čempionātā, piedaloties lodes grūšanas un šķēpmešanas sacensībās. Tikmēr sestdien Beļģijā Eiropas  Vieglatlētikas  asociācijas (EAA) sērijas sacensībās \"Night of Athletics\", kas norisinājās Zolderas pilsētā, Līga Velvere 800 metros finišēja pēc divām minūtēm un 1,97 sekundēm, ieņemot sesto vietu. Savukārt vīru konkurencē 800 metros Daniels Bambals savā skrējienā bija astotais, distanci veicot minūtē un 56,92 sekundēs.", "link": "https://www.delfi.lv/sports/news/other_kinds/atlethics/ikauniece-admidina-mesanas-disciplinu-sacensibas-tallina-labo-personigo-rekordu-lodes-grusana.d?id=50234251"},
{"title": "LVS statūtos veic izmaiņas saistībā ar dzimumu līdztiesībām", "category": "Sports", "body": "Latvijas Vieglatlētikas savienības (LVS) kongresā apstiprināts 2017. gada pārskats, 2018. gada budžeta projekts un Statūtu grozījumi, kas skar dzimumu līdztiesības un valdes priekšsēdētāju, viņu vietnieku un locekļu pilnvaru termiņus. Ņemot vērā dzimumu līdztiesības politikas ieviešanu Starptautiskajā Vieglatlētikas federāciju asociācijā (IAAF) un Eiropas Vieglatlētikas asociācijā (EAA), Latvijas Vieglatlētikas savienības prezidente Ineta Radeviča uzskata, ka nepieciešams aktualizēt dzimumu līdztiesības jautājumus arī Vieglatlētikas savienībā. Statūtu grozījumu jaunā redakcija nosaka – \"Ja par LVS valdes priekšsēdētāju ievēlēta sieviete, tad vismaz vienam no LVS valdes priekšsēdētāja vietniekiem jābūt vīrietim. Ja par LVS valdes priekšsēdētāju ievēlēts vīrietis, tad vismaz vienam no LVS valdes priekšsēdētāja vietniekiem jābūt sievietei.\" Jaunie grozījumi statūtos turpmāk ierobežos valdes priekšsēdētāju, viņu vietnieku un locekļu pilnvaru termiņus. LVS prezidente Ineta Radeviča šīs izmaiņas pamato ar mērķi veicināt organizācijas pārvaldības un darbības efektivitāti. Turpmāk viena un tā pati persona nedrīkst būt ievēlēta par LVS valdes priekšsēdētāju, LVS valdes priekšsēdētāja vietnieku vai LVS valdes locekli vairāk kā trīs reizes (katrā amata pozīcijā atsevišķi). Kopumā viena un tā pati persona nedrīkst būt ievēlēta par LVS valdes priekšsēdētāju, LVS valdes priekšsēdētāja vietnieku vai LVS valdes locekli vairāk kā piecas reizes (skaitot visas amata pozīcijas kopā; neatkarīgi no tā, kādā amatā persona tikusi ievēlēta). Kongresa dalībnieki tika iepazīstināti ar LVS vadības ziņojumu par 2017. gada sportiskajiem sasniegumiem, LVS rīkotajām sacensībām, infrastruktūras attīstību, sadarbību ar valsts iestādēm un privātajiem uzņēmumiem, dažādu komisiju darbību, mārketingu un komunikāciju, un jaunajām programmām – Bērnu vieglatlētiku jeb Kids athletics sadarbībā ar Maxima Latvija un Latvijas Sportu federāciju padomi (LSFP), Olimpiskajiem startiem jeb daudzcīņas sacensībām jauniešiem sadarbībā ar Aizdevums.lv un LSFP, atklāto jaunsardzes četrcīņu sadarbībā ar Aizsardzības ministrijas Jaunsardzes centru, Eiropas Vieglatlētikas asociācijas antidopinga programmu I Run Clean, dažādiem treneru semināriem, jaunām izlases izbraukumu sacensībām un citām aktualitātēm. Kongresā tika pasniegti apbalvojumi par vieglatlētikas attīstīšanu savā reģionā. Ikvienam juridiskajam biedram bija iespēja ieteikt kandidātus vienā no kategorijām – biroja darbinieks, pasākumu un sacensību organizators vai tehniskais darbinieks. Kongresā apbalvojumus saņēma Dāvis Jansons (Kuldīga), Valdis Šusts (Iecava), Ināra Znūtiņa (Salaspils), Elita Eglīte (Amatas novads), Kristīne Platace (Ogre) un Mārīte Vilcāne (Līvāni).", "link": "https://www.delfi.lv/sports/news/other_kinds/atlethics/lvs-statutos-veic-izmainas-saistiba-ar-dzimumu-lidztiesibam.d?id=49893061"},
{"title": "Latvijas sporta vēsture: Daudzpusīgajam Raimondam Neimanim – 105", "category": "Sports", "body": "Pirms 105 gadiem, 1913. gada 31. augustā, Rīgā dzimis sportists Raimonds Neimanis (attēlā pa kreisi -lēcienā otrais no kreisās; Rīgas \"VEF\" un Liepājas \"Olimpijas\" futbola spēle 1940. g. 19. maijā). 20. gs. 30.-40. gados viņš kļuva par ievērojamu \"VEF\" futbola komandas spēlētāju, bija viens no labākajiem bendija vārtsargiem, sargāja \"LSB\" hokeja vienības vārtus un bija Latvijas hokeja izlases kandidāts, spēlēja arī basketbolu, handbolu, volejbolu, galda tenisu. Raimonds vai, kā rakstīts dzimšanu apliecinošos dokumentos, Raimunds Neimanis sportam pievērsās, vēl būdams skolnieks. Pēc tam sportoja līdztekus studijām Latvijas Universitātes Tautsaimniecības nodaļā un darbam \"Valsts Elektrotehniskās Fabrikas\" (\"VEF\") kantorī. 20. gs. 30. -40. gados daudzi sportisti, īpaši komandu sporta veidos, startēja dažādos virzienos. Viena no ierastākajām kombinācijām bija – hokejs ziemā un futbols vasarā. Dažkārt pietika laika vēl kādam sporta veidam. Taču Raimonds Neimanis pamanījās startēt arī basketbolā, handbolā, volejbolā. Turklāt to darīja ar aizrautību un panākumiem. Šķiet, veiksmīgākais starts viņam izdevās bendijā (hokejs ar bumbiņu) un futbolā. Jau 20. gs. 30. gadu sākumā R. Neimanis ar panākumiem startēja Latvijas bendija meistarsacīkstēs. 1930./1931. g. sezonā sporta žurnālisti slavēja viņu kā \"RFK\" (\"Rīgas Futbola Klubs\") bendija komandas jauno vārtsargu. Drīz pēc tam \"LSB\" (\"Latvijas Sporta Biedrība\") komandas sastāvā viņš kļuva par Latvijas bendija čempionu un spēlēja Rīgas izlases sastāvā. Pateicoties \"Kanādas hokeja\" popularitātes pieaugumam, pakāpeniski arī Latvijā bendijs tika \"pastumts malā\", un Raimonds Neimanis kļuva par \"LSB\" hokeja vārtsargu. Itin veiksmīga viņam kļuva 1933./1934. g. sezona, kad viņa sniegumu atzinīgi novērtēja gan sporta prese, gan arī hokeja vadība, iekļaujot Latvijas hokeja izlases kandidātu sarakstā. R. Neimanis kā viens no četriem labākajiem hokeja vārtsargiem tika iekļauts valstsvienības kandidātu sarakstā arī 1935. gada rudenī, gatavojoties izlases dalībai olimpiskajās spēlēs. Taču Raimonds Neimanis nolēma \"specializēties\", dalību hokeja turnīros pameta, vairāk uzmanības pievēršot citiem sporta veidiem. Par viņa sporta veidu \"numur 1\" kļuva futbols. Jāpiebilst, ka Raimonds Neimanis daudzpusīgs bija arī futbolā – spēlēja dažādos ampluā, biežāk kā centra uzbrucējs un vārtsargs (!). Viņš startēja gan \"LSB\" futbola komandā, gan arī studentu turnīros korporācijas \"Beveronija\" vienībā un ierēdņu turnīros \"VEF\" darbinieku komandā. Sākumā \"VEF\" futbola vienība tika pulcināta epizodiski uz konkrētiem turnīriem, un komandas sastāvā tika iekļauti dažādos klubos spēlējoši fabrikas darbinieki. Taču 20. gs. 30. gadu vidū tika organizēta pastāvīga \"VEF\" futbola komanda. 1936. gada beigās Neimanis pārreģistrējās no \"LSB\" uz \"VEF\" un kļuva par vienu no \"vefiešu\" balstiem. Viņš arī sniedza būtisku ieguldījumu, lai \"VEF\" 1939. gadā kļūtu par Latvijas 1. līgas čempionvienību un izcīnītu tiesības spēlēt Latvijas futbola Virslīgā! Sportu R. Neimanis nepameta arī \"pārmaiņu laikos\". Padomju okupācijas gadā (1940/1941) viņš pat atgriezās uz ledus, startējot \"VEF\" bendija komandas sastāvā. Neimanis turpināja spēlēt futbolu un 1944. gadā saņēma apbalvojumu kā viens no ilggadējākiem un nopelniem bagātākajiem \"VEF\" futbolistiem. Kad fronte Latvijai \"gāja pāri\" atkal, sportošanu nācās pārtraukt. 1944. gadā Raimonds Neimanis tika iesaukts Latviešu leģionā, Vidzemes frontē ievainots un pārvests uz hospitāli Vācijā, bet 1945. gada sākumā atgriezās dienestā. Gadu pēc kara pavadīja karagūstekņu nometnēs Dānijā, Rietumvācijā, Beļģijā. Pēc tam atradās bēgļu nometnēs Rietumvācijā un 40. gadu otrajā pusē izceļoja uz Lielbritāniju. Savukārt 50. gados pārcēlās uz Kanādu, kur aizgāja mūžībā 1992. gada 24. novembrī Saskatūnā.", "link": "https://www.delfi.lv/sports/news/other_kinds/other/latvijas-sporta-vesture-daudzpusigajam-raimondam-neimanim-105.d?id=50348223"},
{"title": "IBSF oficiāli par Soču olimpiskajiem čempioniem atzīst Melbārža četrinieku", "category": "Sports", "body": "Starptautiskā Bobsleja un skeletona federācija (IBSF) pēc ilgākas tielēšanās oficiāli atzinusi Krievijas bobslejistu diskvalifikāciju, pēc kuras zelta medaļas bobsleja četrinieku sacensībās pienākas Latvijas ekipāžai ar pilotu Oskaru Melbārdi. Kopā ar Melbārdi zelta medaļas pienākas stūmējiem Daumantam Dreiškenam, Jānim Strengam un Arvim Vilkastem. Tāpat veiktas izmaiņas divnieku sacensību rezultātos, kur pēc divu Krievijas ekipāžu sodīšanas olimpiskā bronza piešķirta Melbārdim/ Dreiškenam. Tādējādi Latvijas komanda Soču olimpiskajās spēlēs tikusi pie piecām medaļām. Sočos vēl sudrabu skeletonā vīriem izcīnīja Martins Dukurs, kamaniņu divniekos bronzu izcīnīja Andris un Juris Šici, kā arī Latvijai bija bronza kamaniņās komandu stafetē. 2014. gada ziemas olimpiskajās spēlēs Sočos bobslejā  vīriešiem gan divniekos,  gan četriniekos zelta medaļas izcīnīja Aleksandra Zubkova ekipāžas.  Drīz pēc olimpiskajām spēlē Sočos sākās plašs Krievijas dopinga skandāls,  pēc kura Starptautiskā olimpiskā komiteja (SOK) pērnā gada novembrī uz mūžu diskvalificēja  daudzus Krievijas sportistus. Starp sodītajiem bija arī Aleksandrs Zubkovs un vēl viens Krievijas pilots Aleksandrs Kasjanovs. Tā kā Krievijas sportisti bija iesnieguši apelācijas prasības, tad  IBSF, atšķirībā no citām sporta federācijām, nesteidza oficiāli veikt izmaiņas Soču olimpisko spēļu rezultātos. Šī gada 1. februārī neilgi pirms Phjončhanas olimpiskajām spēlēm Sporta arbitrāžas tiesa (CAS) apmierināja 28 Krievijas sportistu apelācijas un atcēla viņu diskvalifikācijas, bet 11 sportistu sūdzības tika daļēji apmierinātas.  Starp šiem sportistiem, kuru sūdzības daļēji apmierināja,  bija arī Zubkovs un Kasjanovs – viņu lietās palika spēkā diskvalifikācija un Soču olimpisko spēļu medaļu atņemšana. Tomēr arī pēc šī lēmuma IBSF nesteidza oficiāli veikt izmaiņas Soču olimpisko spēļu rezultātos, kā to pieprasīja SOK un kā lēma CAS. Tagad IBSF oficiālajos protokolos veikusi izmaiņas. Līdz ar šīm izmaiņām Soču olimpisko spēļu bobsleja četrinieku sacensībās sudrabs pienākas pērn pāragri no dzīves aizgājušajam amerikāņu pilotam Stīvenam Holkombam, bet bronza – britu pilotam Džonam Džeimsam Džeksonam. Savukārt divniekos par olimpisko čempionu pasludināts šveicietis Beats Hefti un sudrabs piešķirts Holkombam. Pēc IBSF veiktajām izmaiņām Soču olimpiskajās spēlēs izmainījušās arī otra Latvijas pilota Oskara Ķibermaņa izcīnītās vietas. Divniekos ĶIbermanis ar stūmēju Vairi Leibomu ierindoti 14. vietā, bet četriniekam Ķibermanis/ Raivis Broks/ Helvijs Lūsis/ Leiboms piešķirta 12. vieta.", "link": "https://www.delfi.lv/sports/news/winter_sports/bobsleigh/ibsf-oficiali-par-socu-olimpiskajiem-cempioniem-atzist-melbarza-cetrinieku.d?id=50323517"},
{"title": "Prokopčuka sacensību apritē atgriezīsies 'Lattelecom' Rīgas maratonā", "category": "Sports", "body": "Latvijas titulētākā garo distanču skrējēja  Jeļena Prokopčuka  sacensību apritē atgriezīsies 20.maijā, piedaloties \"Lattelecom\" Rīgas maratona pusmaratona distancē, informē sacensību rīkotāji. Prokopčukai šis būs pirmais starts kopš 2016.gada Riodežaneiro olimpiskajām spēlēm. Pērn septembrī viņa kļuva par māmiņu savam otrajam dēlam, bet tagad 41 gadu vecā gargabalniece nolēmusi atgriezties trasē. Prokopčuka Rīgas maratona 21,0975 kilometru distancē uzvarējusi piecas reizes pēc kārtas no 2012. līdz 2016.gadam, bet pērn viņa grūtniecības dēļ nestartēja. No vadošajām Latvijas garo distanču skrējējām pusmaratonā piedalīsies arī Ilona Marhele. Pērn Rīgas maratona vīriešu sacensībās uzvarēja kenijietis Džozefs Kjengo Munivoki, kurš distanci veica divās stundās 12 minūtēs un 15 sekundēs. Savukārt dāmu konkurencē par uzvarētāju tika kronēta etiopiete Bekeleča Dada Bedada, kura distanci veica divās stundās 31 minūtē un 22 sekundēs. Vīru sacensībās Latvijas rekordu laboja Valērijs Žolnerovičs, kurš maratona distanci veica divās stundās 14 minūtēs un 23 sekundēs. Viņš piedalīsies arī šī gada maratonā, turklāt mēģinās uzlabot valsts rekordu. Vīru konkurencē maratonā favorīts būs Eiprils Leslijs Lusafo no Dienvidāfrikas Republikas, kura personiskais rekords ir divas stundas astoņas minūtes un 32 sekundes. Spilgtākais viņa sasniegums ir trešā vieta 2015.gada Ņujorkas maratonā. Sīvu konkurenci un pārsteigumus sagādāt varētu jebkurš no vadošajiem elites sportistiem - pērnā gada uzvarētājs Munivoki, Varšavas maratona uzvarētājs polis Arturs Kozlovskis un etiopietis Češari Kirui Džeikobs. Dāmu konkurencē maratonā favorīte būs kenijiete Džordžīna Džepkirui Rono, kuras karjeras spilgtākie sasniegumi bijuši 2012.gadā, izcīnot otro vietu Frankfurtes maratonā un trešo Bostonas maratonā. Viņas galvenās konkurents būs japāniete Kikujo Cuzaki un baltkrieviete Anastasija Ivanova. Šī gada Rīgas maratona balvu fonds būs lielākais tā pastāvēšanas vēsturē - 75 000 eiro, no kuriem 50 000 eiro sadalīs maratona distancēs pirmajā pieciniekā finišējušie. Maratons  Rīgā notiek kopš 1991.gada. Pērn maratonā piedalījās vairāk nekā 33 000 dalībnieku no 70 valstīm. Pasākums ir saņēmis prestižo Starptautiskās  Vieglatlētikas  federācijas ( IAAF ) \"Bronzas\" kvalifikācijas zīmi. Maratonu kopš 2007.gada sadarbībā ar Rīgas domi rīko aģentūra \"NECom\".", "link": "https://www.delfi.lv/sports/news/other_kinds/atlethics/prokopcuka-sacensibu-aprite-atgriezisies-lattelecom-rigas-maratona.d?id=50007565"},
{"title": "Sākas 'Lattelecom' Rīgas maratons; reģistrējušies 37645 dalībnieki no 78 valstīm", "category": "Sports", "body": "\"Lattelecom\" Rīgas maratonam, kas šogad ar vadmotīvu \"Izskrien svētkus!\" norisinās Latvijas simtgades zīmē, reģistrējies rekordliels dalībnieku skaits – 37645 skrējēji no 78 valstīm, portālu \"Delfi\" informēja pasākuma rīkotāji. Sestdien, 19. maijā,  skriešanas svētkus ievadīja  Rimi Bērnu dienas skrējieni, pulcējot 12 000 jaunākās paaudzes skrējējus kopā ar ģimenēm, savukārt, svētdien, 20. maijā, startam četrās Lattelecom Rīgas maratona distancēs – 6km, 10km, pusmaratonā un maratonā – reģistrējušies 25645 skrējēji. Simtgades maratons, kā cer rīkotāji, būs \"Lattelecom\" Rīgas maratona pieteikums uz pasaules Top 30 jeb IAAF (Starptautiskās vieglatlētikas federāciju savienības) augstāko kvalifikācijas zīmi, kuras kritērijus organizatori nedēļas nogalē centīsies izpildīt. Svētdien, 20. maijā, visvairāk skrējēju startēs 6 km distancē – 11201 dalībnieks, 10 km distanci veiks 6975, pusmaratonu – 5395, bet maratonu – 2074 dalībnieki. 2018.gada \"Lattelecom\" Rīgas maratona dalībnieku skaits visās distancēs (37645) par vairāk nekā 16% pārsniedzis 2017.gadu, kad Rīgā startēja 32415 dalībnieki. Organizatori skrējējus aicina sagatavoties siltajiem laika apstākļiem, kā arī skriešanas svētku radītajā eiforijā saglabāt vēsu prātu, izvēloties saviem spēkiem atbilstošu tempu un ambīcijas. Ziņots, ka šī gada maratona balvu fonds būs lielākais tā pastāvēšanas vēsturē - 75 000 eiro, no kuriem 50 000 eiro sadalīs maratona distancēs pirmajā pieciniekā finišējušie. Lai minimizētu satiksmes ierobežojumus, maratona trase svētdienas rītā Akmens un Salu tiltus šķērsos tikai vienā virzienā, otru pusi atvēlot satiksmei. Tikmēr Vanšu tilts  būs slēgts pilnībā.", "link": "https://www.delfi.lv/sports/news/other_kinds/atlethics/sakas-lattelecom-rigas-maratons-registrejusies-37645-dalibnieki-no-78-valstim.d?id=50045459"},
{"title": "Šķēpmetējs Ēriks Rags izpilda pasaules čempionāta B normatīvu", "category": "Sports", "body": "Uzvaru Latvijas Vieglatlētikas savienības (LVS) kausa izcīņas trešā posma sacensībās šķēpmešanā izcīnīja Ēriks Rags, izpildot pasaules čempionāta B normatīvu. Rags savā labākajā, sestajā, mēģinājumā šķēpu raidīja 80,21 metra tālumā, izpildot pasaules čempionāta B normatīvu (79,50 metri). Otrajā vietā ar rezultātu 75,94 metri ierindojās 2008.gada Pekinas Olimpisko spēļu vicečempions Ainārs Kovals, bet trešais bija Andis Anškins (69,71 m). Raga personiskais rekords ir 86,47 metri, bet pasaules čempionāta A normatīvs ir 82 metri. Tālāk šosezon ir metuši tikai  Latvijas rekordists Vadims Vasiļevskis (88,22 metri)  un  pasaules junioru rekordists Zigismunds Sirmais (84,69 metri) . Pasaules čempionāts vieglatlētikā no 27.augusta līdz 4.septembrim norisināsies Dienvidkorejas pilsētā Tegu.", "link": "https://www.delfi.lv/sports/news/other_kinds/atlethics/skepmetejs-eriks-rags-izpilda-pasaules-cempionata-b-normativu.d?id=39673329"},
{"title": "Eiropas čempions 60 m barjerskrējienā Svoboda traumas dēļ nepiedalīsies pasaules čempionātā", "category": "Sports", "body": "Eiropas čempions 60 metru barjerskrējienā telpās čehs Petrs Svoboda traumas dēļ nepiedalīsies pasaules čempionātā vieglatlētikā, apstiprinājis pats sportists. Bija paredzēts, ka Svoboda pasaules čempionātā piedalīsies 110 metru barjerskrējienā, taču viņš sastiepis kājas cīpslu. \"Mana kāja vēl joprojām sāp. Es nespēju pilnvērtīgi sagatavoties pasaules čempionātam,\" skaidroja 26 gadus vecais Svoboda. \"Šī man ir sarežģīta situācija, bet mans treneris mani iedrošina.\" \"Man ir jāatrod jauna motivācija ar skatu uz 2012.gada Londonas olimpiskajām spēlēm,\" piebilda Svoboda. 2009.gada pasaules čempionātā Berlīnē Svoboda 110 metru barjerskrējienā ierindojās sestajā pozīcijā. Svobodas labākais rezultāts 110 metru barjerskrējienā ir 13,27 sekundes, kas ir arī Čehijas rekords. Kā ziņots, pasaules čempionāts vieglatlētikā no 27.augusta līdz 4.septembrim norisināsies Dienvidkorejas pilsētā Tegu.", "link": "https://www.delfi.lv/sports/news/other_kinds/atlethics/eiropas-cempions-60-m-barjerskrejiena-svoboda-traumas-del-nepiedalisies-pasaules-cempionata.d?id=39682223"},
{"title": "Gatis Kruglaužs: Uzspodrināsim mundieriem pogas!", "category": "Sports", "body": "Nākošie pretinieki būs Ukraina, Norvēģija un Austrija. Pie sevis jāatgādina, ka hokejā vidusmēra komandām līmenis ir cēlies un savstarpēji izlīdzinājies. Viegla pastaiga latviešiem nebūs.  Prieks par Bērziņa maiņu. Neatlaidīgi puiši, kam rodas vēl lielāka pārliecība par sevi. Viņi trenerim Znarokam uzskatāmi parādīja, ka var uzņemties līdera lomu. Savukārt Znaroks to uztvēra un izmantoja kā galveno ieroci spēles gaitā. Pārdomātais itāļu aizsardzības bastions, kas izskatījās kā burzma pie itāļu vārtiem gandrīz vai paralizēja mūsējo spēli un šeit tikai ar ātrumu un maiņas partneru ideālu sapratni varēja gūt panākumus. Visus vārtus mūsējie guva pēc mērķtiecīgām izspēlēm. Individuālie centieni apspēlēt pretiniekus burtiski iestrēga itāļu aizsardzības līnijā. Laba aizsardzība itāļiem ir sena tradīcija futbolā, kas acīmredzot pārmantota arī hokejā. Aizsargiem pienācis laiks mundieriem uzspodrināt pogas. Pildot tiešos pienākumus jāspēlē agresīvāk, un, komandai spēlējot pretinieka zonā, nevajag kautrēties mest ripu no tālienes. Izsapņotās un nepiepildītās cerības vienmēr rada vilšanās sajūtu, bet šinī gadījumā zaudējums ir vairāk emocionāli kā faktiski, jo cīņa par palikšanu A grupā nav nolaišanās zemāk par patiesajām spējām. Nav svarīgi, cik reizes esi nokritis, bet svarīgi – cik reizes esi piecēlies.", "link": "https://www.delfi.lv/sports/news/hokejs/gatis-kruglauzs-uzspodrinasim-mundieriem-pogas.d?id=17724922"},
{"title": "Pazīstamais sprinteris Obikvelu nepiedalīsies pasaules čempionātā", "category": "Sports", "body": "Pazīstamais sprinteris Frensiss Obikvelu no Portugāles traumas dēļ nepiedalīsies gaidāmajā pasaules čempionātā vieglatlētikā, vēsta Francijas laikraksts \"L'Equipe\". 2004.gada Atēnu olimpisko spēļu sudraba medaļas ieguvējs 100 metru sprinta distancē Nigērijā dzimušais Obikvelu Portugāles čempionātā, piedaloties 200 metru skrējienā, savainoja kāju. 32 gadus vecais Obikvelu neslēpa nožēlu, ka viņš nevarēs piedalīties pasaules čempionātā, tomēr uzsvēra, ka plāno septembrī vai oktobrī atgriezties ierindā, lai sāktu gatavošanos ziemas sezonai. Obikvelu 2006.gada Eiropas čempionātā izcīnīja zelta medaļu 100 metru un 200 metru distancēs, bet šī gada Eiropas čempionātā telpās viņš tika pie zelta godalgas 60 metru distancē. Savukārt aizvadītā gada Eiropas čempionātā Obikvelu 100 metru distancē ieņēma ceturto vietu, bet 2009.gada pasaules čempionātā viņš nepiedalījās. Šī gada pasaules čempionāts vieglatlētikā no 27.augusta līdz 4.septembrim norisināsies Dienvidkorejas pilsētā Tegu.", "link": "https://www.delfi.lv/sports/news/other_kinds/atlethics/pazistamais-sprinteris-obikvelu-nepiedalisies-pasaules-cempionata.d?id=39913919"},
{"title": "Samoilovs: tagad visi vēlas mūs uzvarēt", "category": "Sports", "body": "Latvijas pludmales volejbolists  Aleksandrs Samoilovs  pēc uzvaras Maskavas \"Grand Slam\" pārī ar Jāni Šmēdiņu atzina, ka šoreiz titulu izcīnīt bijis daudz grūtāk, jo viņi ir vieni no vadošajiem pasaulē un citi dueti ar dubultu apņēmību spēlē pret viņiem, vēsta FIVB mājaslapa internetā. Atgādinām, ka  Samoilovs pāri ar Šmēdiņu svētdien triumfēja \"Grand Slam\" posmā Maskavā.  Latvijas duetam tā bija otrā uzvara posmos šajā sezonā un ceturtais fināls sezonā \"Grand Slam\" posmos. Vēl  šovasar Latvijas duets izcīnījis Eiropas čempionāta sudrabu. Svētdien finālā Latvijas pāris pieveica brazīliešus Emanuelu Regu un Evandru Gonsalvešu. Šmēdiņš uzsvēra, ka bijis interesanti spēlēt pret Gonsalvešu, kurš augumā ir ļoti ražens. \"Tas ir izaicinājums – spēlēt pret augumā garāku spēlētāju. Man vienmēr šādos mačos gribas uzvarēt. Spēlē mēs pieļāvām tikai dažas kļūdas servējot un reizi vai divas izsitām autā. Mēs labi paveicām savu darbu un gaidījām viņu kļūdas.\" Pēc uzvaras \"Grand Slam\" turnīrā Korientesā  Latvijas labākais \"bīča\" duets piedzīvoja trīs zaudējumus finālos – \"Grand Slam\" posmos Hāgā un Romā, kā arī Eiropas čempionātā. \"Pēc zaudējuma trīs finālos zinājām, ka kaut kas jāmaina. Ja tu spēlē finālā, nevajag tik daudz domāt par uzvaru, bet jādomā tieši par spēli. Domāju, ka iepriekš mums pirms fināla bija lielāks stress, bet tagad vienkārši izbaudījām finālu un tādējādi bija arī rezultāts,\" uzskata Šmēdiņš. Tikmēr Samoilovs norādīja, ka otro \"Grand Slam\" posmu uzvarēt bijis daudz grūtāk. \"Pirmo \"Grand Slam\" turnīru uzvarēt bija ļoti grūti, bet otro – vēl grūtāk. Ja tu izcīni uzvaru turnīrā karjeras sākumā, neviens no negaida, bet tagad mēs esam augstā pozīcijā pasaules rangā un katra komanda vēlas mūs uzvarēt. Tāpēc te bija daudz grūtāk izcīnīt medaļu.\" Latvijas pludmales volejbolisti pirmdien atgriežas Rīgā, bet nākamais \"Grand Slam\" posms paredzēts tikai oktobra sākumā Pekinā.", "link": "https://www.delfi.lv/sports/news/other_kinds/voleyball/samoilovs-tagad-visi-velas-mus-uzvaret.d?id=43588833"},
{"title": "Ronaldo kļūst par visu laiku rezultatīvāko futbolistu Pasaules kausa izcīņas vēsturē", "category": "Sports", "body": "Par visu laiku rezultatīvāko Pasaules kausa finālturnīru futbolistu otrdien kļuva Brazīlijas izlases spēlētājs Ronaldo, kas astotdaļfināla mačā ar Ganu panāca 1:0 savas valstsvienības labā un guva savus 15.vārtus finālturnīros.", "link": "https://www.delfi.lv/sports/news/futbols/ronaldo-klust-par-visu-laiku-rezultativako-futbolistu-pasaules-kausa-izcinas-vesture.d?id=14808060"},
{"title": "Jānis Šmēdiņš: Brazīlijas pludmales volejbolisti mums ir ērti pretinieki", "category": "Sports", "body": "Pasaules pludmales volejbola ranga līderiem Jānim Šmēdiņam un Aleksandram Samoilovam Brazīlijas dueti šosezon ir ērti pretinieki,  pēc atgriešanās dzimtenē no Maskavas pirmdien izteicās J.Šmēdiņš. Svētdien Šmēdiņš un Samoilovu  triumfēja Maskavas \"Grand Slam\" turnīrā , pie šādas raudzes panākuma tiekot jau otro reizi šosezon. Finālā Samoilovs/J.Šmēdiņš ar 2-0 (21:17, 21:16) pārspēja brazīliešus Emanuelu Regu un Evandru Gonsalvešu Oliveiru.  Pirmais \"Grand Slam\" tituls tika izcīnīts maija beigās  Argentīnas pilsētā Korrjentesā. \"Izdzirdot valsts himnu Maskavā, protams, ir ļoti patīkami. Tā tas bija ne tikai Maskavā, bet arī Argentīnā, kad izcīnījām pirmo \"Grand Slam\" titulu,\" izteicās J.Šmēdiņš. \"Turklāt katrā no pjedestāla pusēm stāvēja pa leģendāram brazīlietim, kas desmit gadus bijis topā.\" Trešo vietu turnīrā izcīnīja Rikardu Santušs un Alvaru Filju, kurus Latvijas sportisti uzveica pusfinālā. Pagājušā gada Londonas olimpiskajās spēlēs Emanuels izcīnīja sudraba godalgu duetā ar Alisonu Čeruti, bet Brazīlijas Volejbola federācija šīs sezonas beigās izlēmusi \"sajaukt\" valsts vadošos pārus. 40 gadus vecais Emanuels Maskavā tagad godalgas ieguvis ar trim dažādiem partneriem, bet finālā spēlēja trešo gadu pēc kārtas. \"Emanuels savā karjerā ieguvis 77 titulus, un vienmēr ir patīkami tādus džekus apspēlēt, turklāt tas mums izdevās diezgan pārliecinoši, ja neskaita pusfināla otro setu, kad uzvarējām no bezcerīgas situācijas,\" emocijās dalījās J.Šmēdiņš. \"Domāju, ka partneru maiņa Brazīlijas duetam finālmaču neietekmēja. Mums bija plāns uz jauno volejbolistu spēlēt pacietīgi, jo viņam ir tikai 22 gadi un zinājām, ka sagaidīsim kļūdas,\" teica J.Šmēdiņš. \"Saša arī labi nospēlēja blokā. Sagaidījām savus punktus un paši labi uzņēmām servi. Lieki arī nesastresojāmies - negribējām par daudz, bet katrs darījām savu darbu. Citos finālos šosezon gribējies visas bumbas paņemt, bet tādā veidā beigās nepaņemam nevienu. Tagad bija daudz labāk un mierīgāk.\" J.Šmēdiņš izteica prieku, ka turnīra gaitā pretī nenāca amerikāņu sportisti, kas Latvijas pārim šosezon ir krietni neparocīgāki. \"Savukārt Emanuelam jau nedaudz sēžas, un arī citreiz Brazīlijas pārus lielākoties esam uzvarējuši. Pret viņiem ir patīkami spēlēt.\" \"Arī otrajā duetā Rikardu jaunais pārinieks Alvaru Filju ir diezgan labs. Arī viņam ir 22 gadi, un cīnās par katru bumbu. Tomēr pusfinālā mums izdevās viņus uzveikt. Ērti pretinieki.\" Par vēl vieniem neērtajiem pretiniekiem J.Šmēdiņš nosauca Itālijas sportistus, kurus šosezon izdevies uzvarēt tikai vienu reizi. \"Šajā turnīrā viņi mums nepatrāpījās. Taču, ja paši spēlējam savu spēli un viss sanāk, problēmām nevajadzētu būt.\" Tāpat Samoilovs/J.Šmēdiņš šosezon spēlējuši vēl divos \" Grand Slam \" finālos, kā arī izcīnījuši Eiropas čempionāta sudraba godalgas. \"Pirmais \"Grand Slam\" tituls noteikti bija negaidītāks, bet šoreiz bija citādāk, jo mērķis bija tikt pēc iespējas augstāk,\" J.Šmēdiņš izteicās, ka sezonas laikā ambīcijas ir augušas. \"Arī izspēles zars līdz pusfinālam nebija diez ko smags. Kaut gan ar vāciešiem spēlējām sīvi. Pusfinālā un finālā vajadzēja iespringt, taču atradām savu spēli un viss sanāca.\" Šajā nedēļas nogalē turpat Maskavā gaidāms Austrumeiropas Volejbola zonālās asociācijas (EEVZA) finālposms, kurā Samoilovs spēlēs kopā ar J.Šmēdiņa vecāko brāli Tomu. \"Kopā plānojam startēt Latvijas čempionāta finālposmā septembra vidū,\" atklāja jaunākais no Šmēdiņiem. \"Vēl nezinām uz cik \"Grand Slam\" un \"Open\" posmiem brauksim. Ja brazīlieši uz tiem brauks, tad mēs arī uz vismaz vienu dosimies.\" Pasaules kausa kalendārā līdz gada beigām vēl atlikuši \"Open\" sērijas posmi Ugandā un DĀR, kā arī prestižākās \"Grand Slam\" sacensības Ķīnā un Brazīlijā. J.Šmēdiņš nenoliedza, ka Latvijas dueta mērķis ir saglabāt pasaules ranga līderpozīciju līdz sezonas izskaņai. \"Mūsu atrāviens jaunajā rangā laikam būs 410 punkti, kas ir diezgan labi. Tomēr tas ātri var mainīties, pirmkārt, jāspēlē \"Grand Slam\" turnīros un droši vien \"Open\" arī,\" J.Šmēdiņš atzina, ka pagaidām pilnīgi plāni sportistiem nav zināmi. Kā ziņots, cits Latvijas duets  Ruslans Sorokins  un Toms Šmēdiņš piedzīvoja zaudējumu Maskavas turnīra pirmajā izslēgšanas kārtā, sacensības noslēdzot dalītā 17.vietā, savukārt Londonas olimpisko spēļu bronzas medaļnieks  Mārtiņš Pļaviņš , kurš uzsācis spēlēt ar jauno bloķētāju Aleksandru Soloveju, piedzīvoja zaudējumu vienīgajā kvalifikācijas mačā.", "link": "https://www.delfi.lv/sports/news/other_kinds/voleyball/janis-smedins-brazilijas-pludmales-volejbolisti-mums-ir-erti-pretinieki.d?id=43590483"},
{"title": "Porziņģis Dalasā: potenciālajiem čempioniem pulkstenis sācis tikšķēt", "category": "Sports", "body": "Kā Latviju, tā visu pasauli vakarnakt pārņēma ziņas par maiņas darījumu starp Nacionālās basketbola asociācijas ( NBA ) klubiem Ņujorkas “ Knicks ” un Dalasas “ Mavericks ”. Tā rezultātā nu jau bijusī Ņujorkas zvaigzne  Kristaps Porziņģis  var sākt krāmēt čemodānus, lai dotos uz Dalasu, kur viņš pievienosies citam varenam Eiropas talantam – slovēnim Lukam Dončičam. Kristapa Porziņģa laulība ar Ņujorkas “Knicks” nav izdevusies jau gandrīz kopš pirmās kopdzīves dienas. Gadu laikā vairākas liecības ir pastāvīgi noplūdušas arī līdz medijiem. Tā jau šķiet tāla pagātne, kad titulētais kluba prezidents Fils Džeksons 2015. gada jauno spēlētāju draftā nolūkoja tobrīd 19 gadus jauno latvieti. Tajā pašā vasarā Džeksons gan basketbolistu pielīdzināja Šonam Bredlijam, ikdienišķa līmeņa NBA centram no deviņdesmitajiem. Varbūt varētu šķist, ka tas bija nevainīgs paņēmiens, lai motivētu liepājnieku. Tomēr grūti nosaukt citus līdzīgus gadījumus, kad franšīzes lielo cerību nevis publiski paslavē, bet būtībā salīdzina ar kādu drafta izgāšanos (Bredliju savulaik izvēlējās ar otro kārtas numuru). Savas otrās sezonas noslēgumā izlaistā “darba intervija” ar kluba vadību. Atklāta Porziņģa izlikšana tirgū pirms 2017. gada drafta. Kaut vai šīs sezonas sākuma skandāls par liepājnieka rehabilitāciju, kura izpaudās kā tāda neredzamas virves vilkšana, vispirms no trenera Deivida Fizdeila puses un tad no paša Porziņģa. Uzskaitīt var dažādus pavērsienus. Tos atceroties, attiecību pārtrūkšana šķiet loģisks pavērsiens. ESPN žurnālists Adrians Vožnarovskis vakardien, vēl pirms maiņas, izziņoja, ka 23 gadus vecais latvietis ir izteicis zināmu ultimātu komandas vadībai. Tādi pavērsieni nemēdz notikt sakritības pēc. Kādai no pusēm šādu jaunumu pasniegšana medijiem vienmēr ir izdevīga (šoreiz, tā, protams bija izdevīga Ņujorkai). Reporting with  @ZachLowe  and  @RamonaShelburne : In meeting with management today, Knicks forward Kristaps Porzingis expressed his concern with the losing, franchise direction and an uncertainty that a culture is developing that will enable sustainable organizational success. January 31, 2019 Žurnālists Ians Beglijs tikmēr izziņoja , ka diskusijas starp abām komandām par šādu maiņu jau ir bijušas uzsāktas dažas dienas iepriekš. Proti, ka “Knicks” jau laikus ir zinājuši par neskaidrību ap Porziņģa statusu. Arī Tims Makmāns “The Hoop Collective” podkāstā izteicās, ka jau pirms pāris nedēļām izdzirdējis par abu komandu komunikāciju šāda darījuma saistībā. Tas tikai norāda uz seno patiesību, ka NBA par šādām maiņām parasti nevienojas pāris stundu laikā. Galu galā Porziņģi var arī labi saprast. Pat cenšoties atmest mūsu neizbēgamo latviešu neobjektivitāti, skaitļi un fakti ir viņa pusē. Savu četru sezonu laikā latvietis ir piedzīvojis četrus dažādus galvenos trenerus, vienu kluba vadības maiņu (Džeksona atlaišanu) un neskaitāmus zaudējumus. Ņujorkas klubs kā tāds nav bijusi stabila organizācija kopš īpašnieka Džima Dolana nākšanas pie varas 1999. gadā. To laikā “Knicks” tikai piecas reizes divdesmit gados ir sasnieguši pozitīvu uzvaru pret zaudējumu bilanci. Tuvojoties vasarai, kurā tiks slēgts nākamais Porziņģa līgums, dažas dienas pirms maiņu lieguma ir piemērots brīdis, kad abām pusēm šķirties. Jautājumus noteikti arī rada izskanējusī iespējamība, ka  latvietis vasarā varētu izvēlēties “kvalifikācijas piedāvājumu” (qualifying offer) 7,5 miljonu vērtībā . Tas būtu bezprecedenta solis viņa mēroga spēlētājam, kurš jau šovasar no Dalasas var nopelnīt 158 miljonus nākamajos piecos gados. Vienīgais pluss pirmajam variantam – jau 2020. gada vasarā būt pieejamam jebkurai komandai. Ticami, ka šādas iespējas likšana galdā Ņujorkai piespieda saprast neizbēgamo realitāti par Porziņģa vēlmi pamest Ņujorku (lai gan arī Dalasa vēl no tā nav paglābta). Abu eiropiešu brīnumbērnu nokļūšana vienā komandā ir lielisks pavērsiens no ažiotāžas puses. Tomēr te derētu arī piebremzēt, lai apzinātos, ka nākotne var arī nebūt nemaz tik salda. Maiņu varētu saukt par divu dažādu attīstības ceļu izvēli. Atbrīvojusies no naudīgajiem Tima Hārdaveja un Kortnija Lī līgumiem, kā arī ieguvusi divas drafta izvēles, Ņujorkas attīstības iespējas ir ļoti dažādas. Dalasai pulkstenis tikmēr ir sācis tikšķēt straujāk, gan attiecībās ar Kristapu Porziņģi, gan sava nākotnes sastāva izveidošanā līdz 2023. gada vasarai, kad Luka Dončičs sāks pelnīt savus galvu reibinošos miljonus. Pirmkārt, “Mavericks” pēc šīs maiņas jau ir parādā trīs nākotnes pirmās kārtas drafta izvēles. Tās ir palīdzējušas uz Teksasu atvest latviešu \"vienradzi\", kā arī pēc apmaiņas ar Atlantas “Hawks” pakāpties draftā no Treja Janga līdz Dončičam. Šīs izvēles ir katras NBA komandas iespēja pēc malka svaiga gaisa. Pirmgadnieki parasti nozīmē lētu un kvalificētu darba spēku. Pie tam teorētiski maiņā iztērētā summa ir vērtējama kā četras drafta izvēles, jo uzņemti ir indīgie Hārdaveja un Lī līgumi. Pēdējie piemēri liecina, ka tirgus cena, lai atbrīvotos no šādas algas grāmatiņas, ir viena pirmā raunda izvēle. Tieši tik Denveras “Nuggets” atdeva Rodiona Kuruca pārstāvētajai Bruklinas “Nets’, lai viņi uzņemtos darba saistības ar Kenetu Farīdu. Dalasa vakar samaksāja pietiekami daudz. Turklāt katra nākotnes jaunā spēlētāja atlasīšana tagad būs dubultsvarīga. Ja netrāpīsi ar tām retajām izvēlēm, kas tev ir, cietīsi pamatīgi nākotnē. Otrkārt, tam tieši ir nozīme, ja palūkojamies uz Dalasas sastāvu. Šobrīd “Mavericks” rindās nav daudzsološu papildspēku, kas palīdzēs aizpildīt nākamo (cerams) augstā līmeņa komandas kodolu. Sastāvu aizņem ikdienišķi veterāni un jaunieši, kas tikai lielākajiem optimistiem varētu raisīt cerības kā nākotnes pamatpiecinieka basketbolisti. Citu komandu liktenis to pierāda. Paskatāties uz Janni Adetokunbo un austrumu līderi Milvoki “Bucks”. Kopš viņa pirmā gada komanda ir saglabājusi tikai divus citus spēlētājus (Krisu Midletonu un Ersanu Iljasovu, kurš pat ir paspējis “Bucks” pamest un tur atkal atgriezties). To pašu var teikt par rietumu flagmani Denveras “Nuggets” un Nikolu Jokiču. Vairāki klubi to mēģina, bet pat ne tuvu visiem izdodas sarežģītais uzdevums uzbūvēt labu komandu ap savu zvaigzni (vai zvaigznēm). Treškārt, brīvo aģentu tirgus nebūs Dalasai gluži tik pieejama opcija. Šī gada ticamākais variants ir, ka “Mavericks” vasarā dosies ar 98,9 miljoniem savos algu sarakstos jeb aptuveni desmit miljoniem brīviem zem algu griestiem (šādā aprēķinā tiek pieņemts, ka Harisons Bārnss izvēlēsies neatteikties no 25,1 miljona vērta kumosa). Nākamās divas vasaras būs ārkārtēji nozīmīgas, bet tad jau komandas grāmatvedību nomāks Porziņģa milzīgais kontrakts. Īsumā sakot, Dalasai vajadzēs trāpīt ar lielāko daļu, ja ne visiem saviem komandas komplektācijas gājieniem. Pie tam, tas ir vēl nespekulējot par Porziņģa veselību un kā izskatīsies ap šādu duetu veidota aizsardzība. Šis ir liktenis, no kura savā veidā ir izvairījusies Ņujorka. Goldensteitas “Warriors” jau baidās par Kevina Duranta vēlmi uzturēties Kalifornijā ilgāk par šo sezonu. Bostonā valda nedrošība par Kairija Ērvinga nākotni varenajos “Celtics”. Ņujorkai tagad ir atbrīvota vieta zem algu griestiem pat vairāk nekā diviem šādiem vīriem. Pārītis šāda mēroga superzvaigžņu, kā arī augsta izvēle šī gada draftā ir patīkams sapnis. Iespējams, ka pat objektīvi daudzsološāks nekā nākotne ar jau bijušo komandu, kā arī neapmierinātu Kristapu Porziņģi. No otras puses, ja “Knicks” šo vasaru izgāzīs, viņi atkal būs visas līgas apsmiekls. Basketbola vides cilvēku viedoklis par šāda mēroga maiņām mēdz mainīties pat gadu garumā. Šodien pareizo atbildi jums neiedos neviens. Šis varbūt nebūs Džeimsa Hārdena mēroga darījums (viņa maiņa no Oklahomsitijas uz Hjūstonu). Visticamāk, ka to arī pārsitīs Entonija Deivisa liktenis. Tomēr arī šī maiņa gan tieši, gan netieši ietekmēs neskaitāmus spēlētājus un komandas. Iespējams, ka pat kāda čempiontitula likteni. Tieši tik bīstama pārējām komandām ir kļuvusi Ņujorka. Gluži kā Dalasa. Tai potenciāli sastāvā ir divi vairākkārtēji Visu Zvaigžņu spēles dalībnieki. Bez tādiem basketbolistiem titulus NBA uzvarēt nevar. Laiks rādīs, kura pieeja būs bijusi pareizā.", "link": "https://www.delfi.lv/sports/news/basketbols/porzingis-dalasa-potencialajiem-cempioniem-pulkstenis-sacis-tiksket.d?id=50794679"},
{"title": "Foto un video: Bolta pēdējais neveiksmīgais sprinta skrējiens atvadu PČ", "category": "Sports", "body": "Izcilais Jamaikas sprinteris  Useins Bolts  no pasaules čempionāta atvadījies bez zelta medaļas un ar traumu, ko guva 4x100 m stafetē. Boltam bija uzticēts stafetes pēdējais, ceturtais posmu, bet titulētais sprinteris spēja veikt tikai dažus soļus un ar sāpju grimasi sejā palika uz skrejceliņa. Jamaikas izlases ārsts atklājis, ka Boltu piemeklēja krampji. \"Useinam bija kreisās kājas paceles cīpslas krampji,\" turnīra organizatoriem paskaidrojis Jamaikas izlases ārsts Devins Džonss. \"Taču lielākās sāpes viņam sagādāja vilšanās par nepabeigto skrējienu. Pēdējās trīs nedēļas Useinam bija ļoti smagas, bet mēs ceram uz labāko.\" Bolta kolēģi izlasē ļoti pārdzīvo par savu līderi un nepārmet viņam izgāzto stafetes skrējienu. \"Pēc sprinta viņš turpināja mums atvainoties, bet mēs teicām, ka tas nav vajadzīgs, jo traumas ir šā sporta veida daļa,\" BBC citē Jamaikas izlases skrējēji Džulianu Fortu. \"Protams, mēs esam vīlušies, jo ilgus gadus mūsu komanda kopā ar Usainu guva uzvaras. No šejienes viņš aizvedīs bronzas medaļu. Bet tāds ir sports. Viņš izdarīja visu, ko spēja, es par to nešaubos.\" \"Bolts tā arī neatklāja, kas ar viņu notika, bet tas, ko es redzēju, izskatījās pēc krampjiem,\" saka Forts. \"Bija diezgan vēss, un komandu prezentācija vilkās ilgi. Varēja atdzist, bet es precīzi nezinu [traumas iemeslu].\" 4x100 m stafetē uzvarēja mājinieki, Lielbritānijas izlase . Kā ziņots, astoņkārtējais olimpiskais un 11-kārtējais pasaules čempions Useins Bolts solījis, ka 2017. gada pasaules čempionāts viņam būs pēdējais karjerā.", "link": "https://www.delfi.lv/sports/news/other_kinds/atlethics/foto-un-video-bolta-pedejais-neveiksmigais-sprinta-skrejiens-atvadu-pc.d?id=49136001"},
{"title": "Latvijas sporta vēsture: Divi pilni medaļu komplekti 1937. gada pasaules 'studentu olimpiādē'", "category": "Sports", "body": "Pirms 81 gada, 1937. gada 21.–29. augustā, Parīzē norisinājās vasaras akadēmiskās pasaules meistarsacīkstes, kurās sacentās dažādu valstu studējošie sportisti. Togad par \"studentu olimpiādi\", bet mūsdienās par universiādi, dēvētajās sacīkstēs zelta godalgas izcīnīja Latvijas studentu basketbola izlase un latviešu vingrotājas. Akadēmisko meistarsacīkšu tradīcija aizsākās 20. gs. 20. gados. Sākumā regularitāte bija dažāda, bet 30. gados iekopās tradīcija, ka \"studentu olimpiāde\" norisinās ik pēc diviem gadiem. Saskaņā ar tā laik preses sniegtajām ziņām, 1937. gadā šajā studējošās jaunatnes sporta sarīkojumā piedalījās 24 valstu pārstāvji. Latviju Parīzē pārstāvēja vieglatlēti, vingrotājas, Latvijas studentu futbola izlase, kā arī abu dzimumu studentu basketbola izlases. Skatītāji īpaši novērtējuši Latvijas studentu delegācijas tautas tērpus atklāšanas ceremonijā, kas norisinājās sacīkšu otrajā dienā, 22. augustā, ap 40 000 skatītāju klātbūtnē. Latvijas studentu basketbola izlasei kā līdzšinējai studentu pasaules čempionvienībai dalība basketbola turnīrā bija paredzēta no pusfināla stadijas. Pusfinālā mūsējie pretiniekos saņēma igauņu basketbolistus. Jau spēles sākumā latvieši izvirzījās vadībā, taču igauņi izrādījās sīksti pretinieki – viņi atspēlējās un spēles gaitu izlīdzināja. Pamatlaiks beidzās ar neizšķirtu – 26:26. Pēc pirmā pagarinājuma piecām minūtēm bija 29:29, pēc otrā papildlaika – 33:33. Tā kā finālistu noskaidrot neizdevās, nākamajā dienā Latvijas – Igaunijas studentu basketbola dueli nācās atkārtot. Šoreiz spēles sākumā vadībā izvirzījās igauņi, bet mūsējie atspēlējās, kāpināja tempu un galu galā uzvarēja itin pārliecinoši – 46:26. Finālā latviešu basketbolistu pretinieki bija Polijas studentu izlase. Kaut arī Latvijas studentu vienība pirms diviem gadiem bija uzvarējusi iepriekšējās \"studentu olimpiādes\" basketbola turnīrā Budapeštā, tagad par favorītiem tika uzskatīti poļi. Lielā mērā tam par iemeslu bija fakts, ka pēdējos \"lielajos turnīros\" – 1936. gada augustā olimpiskajās spēlēs un 1937. gada maijā Eiropas čempionātā – Polija bija startējusi veiksmīgāk par Latviju. Tomēr 1937. gada 28. augustā Parīzē turnīra finālā ar 40:36 triumfēja Latvijas studentu basketbola izlase, atkal izcīnot pasaules studentu čempiona titulu. \"Uzvaru pār spēcīgo Polijas basketbola reprezentāciju mūsu studenti panāca ar savu labāko saspēli, ātrumu, bet pār visām lietām ar – lielāko cīņas sparu,\" sprieda avīze \"Jaunākās Ziņas\". Saskaņā tā laika sporta žurnālistu sniegtajām ziņām šajā turnīrā Latvijas studentu basketbola izlases sastāvā bija cīnījušies Eduards Andersons, Roberts Bluķis, Rūdolfs Jurciņš, Andrejs Krisons, Alberts Ozols, Arvīds Pētersons, Edgars Ruja, Jānis Tiltiņš, Raimunds Veilands. Īsts triumfs izdevās latviešu vingrotājām, kuras prata gan uzvarēt komandu vērtējumā, gan arī ieņemt visus trīs pakāpienus individuālajās sacensībās. Latvijas studenšu vingrotāju komandā startēja – Lidija Veronika Ozoliņa, Taisija Tuča, Lidija Vītola un Anna Malvīne Klāra Lence (saukta Malva Lence). Tā kā individuālajās sacīkstēs drīkstējušas startēt tikai trīs vienas valsts pārstāves, Lence tajās nestartēja. Taču pārējās Latvijas vingrotājas ieņēma visus trīs pjedestāla pakāpienus. Saskaņā ar izdevumu \"Starts\" individuālajā vērtējumā dalītu 1.-2. vietu ieņēma Ozoliņa un Tuča, bet bronzu izcīnīja Vītola. Pie medaļām tika arī Latvijas studenšu basketbola izlase. Latviešu basketbolistes ieguva sudraba godalgas, taču jāteic, ka otrā bija arī pēdējā vieta. \"Basketbola sports starp sievietēm Eiropā vēl nespēj iemantot popularitāti: dēļ studenšu pasaules meistarnosaukuma cīnās tikai 2 vienības – Polija un Latvija,\" rakstīja \"Sporta Pasaule\". Latvijas un Polijas studenšu izlases aizvadīja triju spēļu sēriju, kur tikai pirmajā spēlē, 23. augustā, Latvijas basketbolistes izcīnīja uzvaru (29:23), bet turpmākajās divās spēlēs pārākas bija polietes. Daži eksperti sprieda, ka arī viena latviešu meiteņu uzvara pret Poliju ir bijis pārsteigums un liels panākums. Sporta žurnālisti īpaši uzslavēja Ernas Miķelsones (agrāk – Eltermane) sniegumu uzbrukumā, kā arī Marijas Grapmanes (agrāk – Švede) darbību aizsardzībā. Starp Latvijas basketbolistēm preses ziņojumos pieminētas bija arī māsas Alīse un Alma Gailītes, Velta Jansone, Margrieta Otlane, Zigrīda Zirģele. Diezgan veiksmīgi startēja Latvijas studentu futbola izlase (attēlā), kurai izdevās tikt pie bronzas medaļām. Mūsu futbolisti turnīra pirmo spēli aizvadīja jau 21. augustā – pret Itālijas studentu izlasi. Itāļi, protams, bija visa futbola turnīra favorīti. Viņu komandā bija vairāki valstsvienības futbolisti, bet Itālija tolaik bija pasaules spēcīgākā futbola nācija, ko apliecināja pasaules čempionu (1934) un olimpisko čempionu tituls (1936). Itāļiem tika prognozēta viegla uzvara ar kādu 10 vārtu starpību. Tomēr, kad spēles gaitā rezultāts bija 3:3, daudziem nācās mainīt domas – gan par latviešu vājumu, gan itāļu stiprumu. Itālijas futbolistu tehnikas pārākums un ātrums tomēr \"nolauza\" mūsējos, un spēle beidzās ar 3:6. Priekšsacīkšu nākamajā spēlē Latvijas studentu futbola izlase sagādāja pārsteigumu un ar 2:0 pieveica mājiniekus – Francijas studentu izlasi. Sporta žurnālisti šo uzvaru raksturoja kā sensacionālu. Ar šo panākumu tika nodrošināts, ka Latvija ir kvalificējusies futbola turnīra fināla grupai – cīņai par pirmajām četrām vietām. Pusfinālā mūsējiem pretiniekos bija Vācijas studentu izlase, kurai mūsējie piekāpās ar minimālu 0:1. Latviešu futbolistiem pēdējā spēle bija paredzēta – cīņa par 3. vietu pret Itālijas studentiem, ar kuriem bija spēlēts jau priekšsacīkšu pirmajā spēlē. Taču Latvija ieguva bronzas godalgas bez cīņas. Proti, tā kā itāļu protests pēc zaudējuma otrā pusfināla pārī bija noraidīts, viņi cīņu vairs neturpināja. Trijās notikušajās spēlēs Latvijas studentu futbola izlasē vārtus bija guvuši Edgars Klāvs (3 reizes) un Egons Barotājs (2). Kopumā veiksmīgu turnīru aizvadīja mūsu studentu vienības vārtsargs Arvīds Vanags. Jāpiebilst, ka mūsu futbolisti laiku nolēma aizvadīt lietderīgi un 28. augustā plānotās spēles vietā (par 3. vietu pret itāļiem) aizvadīja draudzības sacīksti pret Beļģijas studentu izlasi. Mūsējie uzvarēja ar 2:0. Todien franču žurnālisti varēja novērtēt latviešu studējošo sportistu izturību un daudzpusību. \"Labs piemērs latviešu lielai izturībai, kā to ziņo Parīzes avīzes, esot 3 latviešu futbolistu divkāršā cīņa vienā vakarā. No straujās un nogurdinošās futbola spēles ar veiklo beļģu komandu, taksometrā viņi ieradušies basketbola telpās un jau pēc dažām minūtēm palīdzējuši savai vienībai izcīnīt pasaules meistara nosaukumu sacīkstē ar Poliju,\" liecināja avīzes \"Rīts\" speciālkorespondents no Parīzes. Vieglatlētikas laukumos augstākais sasniegums Latvijai bija Nikolaja Zariņa 4. vieta pieccīņā. Cits latviešu pieccīņieks, Arnolds Bērziņš, traumas dēļ no sacīkstēm bija spiests izstāties. Bērziņa sasniegums bija 7. vieta tāllēkšanā. Savukārt dāmu konkurencē arī 7. vietu tāllēkšanā izcīnīja Lidija Vītola. Svētdien, 1937. gada 29. augustā, norisinājās \"studentu olimpiādes\" noslēguma pasākums, kurš tika aizvadīta ar sēru noskaņu. \"Svinīgā ceremonija notika saīsinātā veidā, jo visi vēl atcerējās traģisko notikumu sacīkšu pirmajās dienās, kad rapierim lūztot, nonāvēja franču labāko paukotāju. Godu viesu priekšā iznāca trīs paukotāji un paceltiem rapieriem klātesošos sveicināja. Tūlīt viņi tos nolaida un savā vidū atstāja brīvu vietu traģiskā nāvē mirušam franču paukotājam. Tukšajā vietā olimpiādes vadība nolika krāšņu vaiņagu, kuru sportisti pārklāja ar Francijas karogu,\" informēja avīze \"Rīts\".", "link": "https://www.delfi.lv/sports/news/futbols/latvijas-sporta-vesture-divi-pilni-medalu-komplekti-1937-gada-pasaules-studentu-olimpiade.d?id=50324227"},
{"title": "Dainis Dukurs: Zubkova atrašanās federācijas vadībā salīdzināma ar pedofilu bērnu nama direktora amatā", "category": "Sports", "body": "Siguldas bobsleja un skeletona trases direktors un Latvijas skeletona izlases galvenais treneris  Dainis Dukurs  uzskata, ka dopinga skandālā iesaistītajam Krievijas Bobsleja un skeletona federācijas (KBSF) Aleksandram Zubkovam ir jāliedz piedalīties IBSF kongresā un viņa atrašanās amatā ir pretrunā ar loģiku. \"Es un vēl daudzi citi uzskatām, ka nebūs pareizi, ja Starptautiskās Bobsleja un skeletona federācijas (IBSF) kongresā kā balsstiesīgs piedalīsies Zubkovs, kurš diskvalificēts par dopinga noteikumu pārkāpumiem,\" intervijā \"Sovetskij Sport\" izteicies Dukurs. \"Tajā pašā laikā viņš turpina vadīt federāciju. Tas ir tas pats, ja pedofilu ieceltu bērnu nama direktora amatā.\" Dukurs atklāja, ka šo aicinājumu varētu atbalstīt vairāku valstu federācijas – Kanāda, ASV, Vācija un Lielbritānija. \"Dopinga lietošana ir ļoti nopietns pārkāpums,\" uzsver Dainis Dukurs. \"Mums nekas nav pret jūsu sportistiem, taču tas nav normāli, ka federāciju vada šāds cilvēks. Es rūpīgi izlasīju Maklārena ziņojumu. Ja cilvēks neatzīst savus pārkāpumus, tās ir viņa problēmas. Uzskatu, ka šī situācija var nelabvēlīgi atsaukties uz IBSF. Tās vadība visu laiku velk laiku un nekādi nevar konkrēti paust savu nostāju, paziņot, ka ir par tīru sportu. Paskatieties, kas notiek biatlonā. [IBU prezidents] Besebergs arī visu vilka garumā un  sagaidīja, ka pie viņa atnāca policija . Ir liela varbūtība, ka pēc IBSF kongresa Romā to vadīs cits cilvēks. Tad federācijā notiks nopietna tīrīšana un var \"uzpeldēt\" dažādi dokumenti.\" Kā zināms, pēc Pasaules Antidopinga aģentūras ( WADA ) neatkarīgā izmeklētāja Ričarda Maklārena ziņojuma par dopinga pārkāpumiem Soču olimpiskajās spēlēs SOK diskvalificēja vairākus desmitus Krievijas sportistu, ieskaitot Soču olimpisko čempionu Aleksandru Zubkovu, taču šā gada februārī Sporta Arbitrāžas tiesas (CAS) nepietiekamu pierādījumu dēļ SOK diskvalifikāciju atcēla 28 no 42 Krievijas sportistiem, atjaunot arī viņu rezultātus. Starp viņiem bija arī skeletonists Aleksandrs Tretjakovs, savukārt lēmums par Zubkova diskvalifikāciju tika atstāts spēkā. Maklārena ziņojumā bija norādīts, ka astoņu Krievijas sportistu Soču ziemas olimpisko spēļu laikā ņemtās dopinga analīzēs konstatēts tāds sāls līmenis, kāds cilvēka organismā fizioloģiski nav iespējams, kas norāda uz analīžu viltošanu. Zubkovs, kurš Pasaules Antidopinga aģentūras (WADA) neatkarīgās izmeklēšanas komisijas vadītāja Ričarda Maklārena ziņojumā bija iekļauts ar kodu \"A1000\", 23. februārī, bobsleja četrinieku sacensību dienā nodevis urīna analīžu paraugu, kurā sāls līmenis bijis 18,8 grami uz litru. Savukārt Vojevoda, kura koda numurs bijis \"A0947\", 17. februārī, bobsleja divnieku sacensību dienā, nodevis analīzes ar sāls līmeni 18,5 grami uz litru. Šajā zemeslodes daļā dzīvojošo attiecīgā vecuma cilvēku augstākā fizioloģiskā robeža ir 10,1 grami sāls uz litru. Izmeklētāju rīcībā esošā informācija liecināja, ka Zubkova un Vojevodas analīzēs konstatētais sāls līmenis bija visaugstākais no visiem pārbaudītajiem paraugiem. \"Līdz Maklārena ziņojumam attiecības ar Zubkovu mums bija normālas,\" saka Dainis Dukurs. \"Viņš bieži brauca trenēties uz Siguldu. Taču, kad es izlasīju, kas darījies Krievijas sportā, pārtraucu ar viņu komunicēt. Gribu uzsvērt, ka man nav nekādu aizspriedumu attiecībā uz Krievijas sportistiem un speciālistiem. Mūsu puiši no  Siguldas trases  brauca uz Sočiem, palīdzēja vietējiem speciālistiem gatavot trasi pirmajam Pasaules kausa posmam. Viņi sadraudzējās un joprojām labi saprotas.\" Dukurs norādījis, ka dopinga skandālu kontekstā varētu atteikt Krievijas sportistiem maksas treniņus Siguldas trasē. \"Nauda mani neinteresē,\" par šādā gadījumā neiegūto peļņu saka Dukurs. \"Ir WADA kodekss un tas ir jāciena. Kamēr šāds cilvēks kā Zubkovs vada federāciju, mūsu attieksme būs tieši šāda. Mainīsies vadība, ar prieku atsāksim sadarbību. \"", "link": "https://www.delfi.lv/sports/news/winter_sports/bobsleigh/dainis-dukurs-zubkova-atrasanas-federacijas-vadiba-salidzinama-ar-pedofilu-bernu-nama-direktora-amata.d?id=49956495"},
{"title": "Dainis Dukurs atklātā vēstulē pauž neizpratni par IBSF vadības lēmumiem", "category": "Sports", "body": "Latvijas skeletona izlases oficiālajā  mājas lapā publicēta izlases treneru Daiņa Dukura un Ginta Dzērves atklātā vēstule Starptautiskās Bobsleja un skeletona federācijas (IBSF) prezidentam Ivo Feriāni par organizācijas vadības komplektēšanas principiem. Kā zināms, IBSF kongresā notikušajās prezidenta vēlēšanās ar pārliecinošu balsu vairākumu  uzvarēja Feriāni , šo posteni ieņemot uz trešo termiņu. Kā liecina  KBF mājas lapā publicēts paziņojums , pēc kongresa Feriāni par savu padomnieku izvēlējies Krievijas Bobsleja federācijas (KBF) ģenerālsekretāru Sergeju Parhomenko, pret ko iebilst Latvijas skeletona vadība. Citējam  Latvijas skeletona izlases mājas lapā publicētās vēstules  fragmentu: \"Mēs esam dziļā neizpratnē par IBSF prezidenta Ivo Feriāni izvēli nozīmēt KBF ģenerālsekretāru Sergeju Parhomenko par savu padomnieku. Ņemot vērā augstāk minēto, gribētu saņemt paskaidrojumu par sekojošo: – Kāpēc Feriāni kungs par savu padomnieku izvēlējies KBF locekli, kas bijis amatā skandalozās Krievijas dopinga apsūdzības laikā; – Ko nozīmē KBF paziņojumā apgalvotais, ka Feriāni kungs \"augstu novērtē Parhomenko darbu aizvadītajā olimpiskajā ciklā\" – Ko nozīmē izteikums \"tādējādi Krievija iegūs jaunus ietekmes instrumentus\" KBF paziņojumā; – Kāpēc IBSF joprojām pieļauj situāciju, ka vienu no tās biedriem vada no sporta diskvalificēta persona.\" Kā zināms, KBF prezidents  Aleksandrs Zubkovs  ir saņēmis mūža olimpisko diskvalifikāciju par dopinga pārkāpumiem 2014. gada Soču olimpisko spēļu laikā.", "link": "https://www.delfi.lv/sports/news/winter_sports/bobsleigh/dainis-dukurs-atklata-vestule-pauz-neizpratni-par-ibsf-vadibas-lemumiem.d?id=50206333"},
{"title": "'Lattelecom' maratons pulcēs rekordlielu dalībnieku skaitu no 70 valstīm", "category": "Sports", "body": "\"Lattelecom\" Rīgas maratons šogad pulcēs aptuveni 37 500 dalībnieku no 70 pasaules valstīm, atklājot pasākumu, pastāstīja \"Lattelecom\" Rīgas maratona vadītājs Aigars Nords. Nords skaidroja, ka maratonam viss ir gatavs. Maratonā piedalīsies rekordliels dalībnieku skaits - aptuveni 37 500 skrējēju, pulcējot dalībniekus no 70 pasaules valstīm. Tas ir dalībnieku skaita rekords - pērn maratonā piedalījās vairāk nekā 33 00 sportistu no 70 valstīm. 42 kilometru distanci svētdien mēģinās mērot vairāk nekā 2000 dalībnieku, savukārt pusmaratona distanci - aptuveni 7000 cilvēku. Šogad pieaudzis arī ārvalstu skrējēju skaits. Ja pagājušajā gadā to bija aptuveni 3800, tad šogad plānota aptuveni 4500 ārzemnieku dalība. Maratonam kļūstot arvien populārākam, palielinās arī skrējēju pārstāvēto valstu loks. Vienlaikus maratonam tiek pieteikti arī arvien augstāka līmeņa, kā arī elites sportisti, stāstīja Nords. Arī šī gada maratona balvu fonds būs lielākais tā pastāvēšanas vēsturē - 75 000 eiro, no kuriem 50 000 eiro sadalīs maratona distancēs pirmajā pieciniekā finišējušie. \"Lattelecom\" valdes priekšsēdētājs Juris Gulbis skaidroja, ka uzņēmuma jaunais zīmols \"Helio\" ir parūpējies par finiša zonu. \"Būs inovatīva skatuve tieši virs finiša ar mūziķiem Intaru Busili, Mesu un grupu \"Musiqq\". Būs šovs visas dienas garumā,\" solīja Gulbis. Sestdien tiks aizvadīta \"Rimi Bērnu diena\", kas krastmalā pulcēs tūkstošiem jaunākās paaudzes skrējēju, bet svētdienā Rīgas ielās startēs maratona, pusmaratona, desmit un sešu kilometru distanču skrējēji no vairāk nekā 70 pasaules valstīm. Tā kā šogad Latvija svin savu simtgadi, sacensību rīkotāji izstrādājuši šīm svinībām veltītas Mildas medaļas, kas izveidotas ar pirmskara piecu latu monētas motīviem. Savukārt īpašais simtgades maratona jaunums būs trīs tiltu iekļaušanās pusmaratona un maratona distancēs, stāstīja maratona rīkotāji. Pusmaratona un maratona dalībnieki pirmoreiz Daugavu šķērsos pa trim tiltiem - vispirms jau pa ierasto Vanšu tiltu, bet nedaudz vēlāk pa Akmens un Salu tiltiem. Jaunajā trasē iekļauts arī AB dambis, nodrošinot Vecrīgas panorāmas skatu, kā arī skrējiens gar Daugavu Mūkusalas ielā, būtiski noīsinot līdzšinējo Krasta ielas posmu trasē. Lai minimizētu satiksmes ierobežojumus, maratona trase svētdienas rītā Akmens un Salu tiltus šķērsos tikai vienā virzienā, otru pusi atvēlot satiksmei. Maratona tiešraide šogad būs skatāma arī visā Eiropas Savienībā, jo galvenais partneris \"Lattelecom\" piedāvās iespēju vērot pasākuma norisi kanālā 360TV lietotnē \"Shortcut\" ne tikai Latvijā, bet arī visā kontinentā.", "link": "https://www.delfi.lv/sports/news/tautas-sports/lattelecom-maratons-pulces-rekordlielu-dalibnieku-skaitu-no-70-valstim.d?id=50042053"},
{"title": "Zigismunds Sirmais labo sev piederošo pasaules rekordu šķēpmešanā junioriem", "category": "Sports", "body": "Latvijas vieglatlēts Zigismunds Sirmais trešdien Jāņa Lūša kausa izcīņā šķēpmešanā, kas notika Bauskā, ir labojis sev piederošo pasaules rekordu junioriem, liecina sacensību rezultāti. Līdzšinējais  rekords, ko Sirmais uzrādīja martā Eiropas kausa izcīņā Bulgārijā, bija 84,47 metri , bet jaunais ir par 22 centimetriem tālāks – 84,69 metri, ko sportists sasniedza jau pirmajā metienā. Tomēr Sirmā rekords nedeva viņam uzvaras sacensībās, jo ar rezultātu 87,1 metri pārāks bija Vadims Vasiļevskis. Trešo vietu ar rezultātu 76,22 metri ieguva Aonars Kovals. Sieviešu sacensībās ar teicamu rezultātu 61,72 metri uzvarēja Madara Palameika, aiz sevis atstājot Sintu Ozoliņu-Kovalu (57,17 metri) un Līnu Mūzi (55,53 metri). Tā kā šīs bija oficiāli reģistrētas sacensības, Sirmā rezultāta dokumentācija tiks nosūtīta Starptautiskajai Vieglatlētikas federācijai (IAAF), kas apstiprinās jauno rekordu. Pēc kļūšanas par pasaules rekordistu Zigismunds Sirmais martā tika izvēlēts par Eiropas labāko vieglatlētu.", "link": "https://www.delfi.lv/sports/news/other_kinds/atlethics/zigismunds-sirmais-labo-sev-piederoso-pasaules-rekordu-skepmesana-junioriem.d?id=39235125"},
{"title": "Sezonas līderis sprintā Gejs nekvalificējas pasaules čempionātam", "category": "Sports", "body": "Sezonas līderis pasaulē 100 metru sprintā Taisons Gejs piektdien ASV vieglatlētikas čempionātā izstājās pirms pusfināla skrējieniem, tādējādi viņš šajā distancē nevarēs startēt pasaules čempionātā. ASV vieglatlētikas čempionātā priekšskrējienos Gejs sasniedza trešo labāko laiku, bet pirms pusfināla paziņoja par izstāšanos. Kā vēlāk norādīja pats sportists, jau priekšskrējienā viņam bijušas augšstilba muskuļa sāpes, tādēļ viņš drošības apsvērumu dēļ sacensības neturpināja. Gejs šosezon 100 metrus bija veicis 9,79 sekundēs. ASV čempionātā 100 metru sprintā uzvarēja Volters Dikss ar rezultātu 9,94 sekundes, otrais bija Džastins Getlins, bet trešais finišēja un pēdējo ceļazīmi uz PČ ieguva Maikls Rodžerss. Visticamāk, Gejs traumas dēļ sestdien neskries arī 200 metru distanci, tādējādi viņš pasaules čempionātā varēs piedalīties tikai 4x100 metru stafetē. Pasaules čempionāts Dienvidkorejā sāksies 27.augustā.", "link": "https://www.delfi.lv/sports/news/other_kinds/atlethics/sezonas-lideris-sprinta-gejs-nekvalificejas-pasaules-cempionatam.d?id=39261171"},
{"title": "Pasaules čempione kārtslēkšanā Rogovska gūst traumas pēc kārts salūšanas", "category": "Sports", "body": "Pasaules čempionei kārtslēkšanā, polietei Annai Rogovskai bija nepieciešams uzlikt šuves pēc tam, kad vieglatlētikas sacensībās Sopotā viņai lēcienā salūza kārts, vēsta Polijas ziņu aģentūra PAP. Kārts salūza brīdī, kad Rogovska centās pārvarēt 4,70 metru augstumā novietotu latiņu. Rogovskai, kura šogad uzvarēja Eiropas čempionātā telpās, bija nepieciešams uzlikt vairākas šuves. Paredzams, ka sacensībās viņa nevarēs piedalīties trīs nedēļas, samazinot izredzes aizstāvēt savu titulu pasaules čempionātā, kas no 27.augusta līdz 4.septembrim risināsies Dienvidkorejas pilsētā Tegu. 18.jūnijā sacensībās Stokholmā Rogovska un vāciete Zilke Špīgelburga sasniedza šī gada labāko rezultātu pasaulē. Abas sportistes pārlēca 4,75 metru augstumam, ko pagaidām neviena sportiste nav spējusi pārspēt.", "link": "https://www.delfi.lv/sports/news/other_kinds/atlethics/pasaules-cempione-kartsleksana-rogovska-gust-traumas-pec-karts-salusanas.d?id=39333469"},
{"title": "Ukrainas izlase izcīna uzvaru pār Norvēģiju", "category": "Sports", "body": "Svētdien, 6.maijā Krievijā notiekošā Pasaules hokeja čempionāta spēlē Ukrainas izlase ar 3:2 (1:0, 1:2, 1:0) pārspēja Norvēģijas valstsvienību. Otrajā periodā vispirms norvēģi izlīdzināja rezultātu, kad vārtus guva Patriks Toresens, pēcāk Ukraina ar Oļega Blagoja vārtiem atkal izvirzījās vadībā, taču norvēģis Matss Trigs atkal panāca rezultāta izlīdzinājumu. Pēdējā periodā Jurijs Navarenko guva Ukrainas izlases trešos vārtus, kas izrādījās arī uzvaras. Ukrainas izlases spēlētāji pa norvēģu vārtiem meta 28 reizes, kamēr norvēģi pa Ukrainas izlases vārtiem meta 35 reizes. Soda minūtes: ukraiņiem 52, norvēģiem 20.", "link": "https://www.delfi.lv/sports/news/hokejs/ukrainas-izlase-izcina-uzvaru-par-norvegiju.d?id=17751173"},
{"title": "Eiropas čempione 100 metru sprintā Sailere traumas dēļ nepiedalīsies pasaules čempionātā", "category": "Sports", "body": "Eiropas čempione 100 metru sprinta distancē Verēna Sailere no Vācijas paceles cīpslas traumas dēļ nepiedalīsies gaidāmajā pasaules čempionātā vieglatlētikā.  25 gadus vecā sportiste pēc sporta ārsta Hansa Vilhelma Millera-Volfarta ieteikuma izlaidīs arī visu atlikušo sezonu.  \"Viņas ārsts ir ieteicis atpūtu, taču šī trauma neapdraud sportistes piedalīšanos 2012.gada Londonas olimpiskajās spēlēs,\" aģentūras AFP filiālei SID teica viņas menedžere Vera Mihaleka.    Pēc traumas izārstēšanas Sailere sāks gatavošanos Londonas Olimpiādei.    Sailere aizvadītā gada Eiropas čempionātā kļuva par zelta medaļas ieguvēju. Savukārt 2009.gada pasaules čempionātā viņa 4x100 metru stafetē tika pie bronzas medaļas.    Tāpat vāciete 2009.gada vieglatlētikas sacensībās telpās 60 metru distancē tika pie bronzas medaļas.    Kā ziņots, pasaules čempionāts no 27.augusta līdz 4.septembrim risināsies Dienvidkorejas pilsētā Tegu.", "link": "https://www.delfi.lv/sports/news/other_kinds/atlethics/eiropas-cempione-100-metru-sprinta-sailere-traumas-del-nepiedalisies-pasaules-cempionata.d?id=39523099"},
{"title": "Aleksandrs Samoilovs un Jānis Šmēdiņš triumfē Argentīnas 'Grand Slam' (papildināts 1:45)", "category": "Sports", "body": "Pludmales volejbolisti  Aleksandrs Samoilovs  un  Jānis Šmēdiņš  svētdien triumfēja Argentīnas pilsētā Korrjentesā notiekošajā \" Grand Slam \" turnīrā, finālā ar pārliecinošu sniegumu pieveicot amerikāņus Džeikobu Gibu/Šonu Rozentālu. Latvijas duets finālā bija pārāks ar 2-0 (21:16, 21:19). Tā ir otrā reize, kad kādam Latvijas duetam izdodas uzvarēt \"Grand Slam\" līmeņa turnīros. Pirmo reizi to pērnā gada rudenī pēc Londonas olimpiskajām spēlēm Polijā izdarīja Jānis Šmēdiņš un Mārtiņš Pļaviņš. Finālā pirmajā setā sākumā ritēja līdzīga cīņa. Latvijas duets uzbrukumā spēli vairāk veidoja caur Samoilovu un pēc nonākšanas iedzinējos 5:6 guva četrus punktus pēc kārtas. Latvijas volejbolisti brīdi turēja trīs punktu pārsvaru, bet amerikāņiem ar labu spēli aizsardzībā uz brīdi izdevās pietuvoties līdz 12:13. Taču uzreiz Latvijas duets ar saskaņotu spēli un labi cīņu aizsardzībā atguva lielāku pārsvaru 15:12, bet tad arī panāca 18:13. Drošo pārsvaru pirmajā setā Samoilovs ar Šmēdiņu nosargāja un uzvarēja ar 21:16. Otrā seta sākumā Samoilovs, kurš ar savu emocionālo spēli iekaroja līdzjutēju simpātijas, labi nospēlēja blokā un palīdzēja Latvijas duetam izvirzīties vadībā 3:1. Amerikāņi gan izlīdzināja rezultātu 6:6, tad brīdi ritēja cīņa punkts punktā, kamēr atkal nesekoja neliels Latvijas pāra izrāviens – 12:9. Līdzīgi kā pirmajā setā, amerikāņi samazināja starpību līdz 12:13, savukārt Samoilovs un Šmēdiņš uzreiz atbildēja ar pāris gūtiem punktiem pēc kārtas.  Turpinot maz kļūdīties un labi veidojot uzbrukumus, Latvijas duets tad panāca 17:13 un arī 18:14. Brīdi vēlāk Šmēdiņš panāca 20:17, kas bija trīskāršā mačbumba. Pirmo amerikāņi atspēlēja, tad ASV duets labi nospēlēja blokā, bet trešo iespēju Latvijas duets garām nepalaida – Šmēdiņš labi uzcēla Samoilovam, kurš ar skaistu sitienu guva uzvaru nesošo punktu. Atgādinām, ka ar devīto numuru izliktais Latvijas duets pusfināla spēlē ar 2-1 (14:21, 21:17, 15:11) pieveica brazīliešus Pedru Salgadu/Brunu Šmitu, kuri izlikti ar ceturto numuru. Pusfinālā pirmo setu sekmīgāk uzsāka brazīliešu sportisti, tomēr seta vidū Samoilovs/J.Šmēdiņš pirmoreiz ieguva vadību setā, kad panāca 8:7 un pēc brīža arī 9:7. Šis kalpoja kā lūzuma brīdis, bet par labu Brazīlijas sportistiem, jo viņi ātri vien panāca jau 14:9 savā labā un drīz vien noslēdza setu ar 21:14. Otrajā setā ritēja līdzīga cīņa, bet šoreiz no seta vidus savu pārsvaru lēnām stiprināja Samoilovs/J.Šmēdiņš un vēlāk svinēja panākumu ar 21:17. Arī trešajā setā lēnām Samoilovs/J.Šmēdiņš lēnām ieguva pārsvaru un izcīnīja panākumu ar 15:11. Tikmēr amerikāņi Džeikobs Gibs/Šons Rozentāls, kuri izlikti ar septīto numuru, pusfinālā ar 2-1 (21:19, 20:22, 17:15) smagā cīņā pieveica itāļus Paolo Nikolai un Danieli Lupo, kuriem turnīrā ir trešais numurs.  Latvijas sportisti Pasaules kausa posma pusfinālos spēlējuši vien pāris reizes. Pirms šī turnīra vienu reizi to bija paveicis Samoilovs ar Ruslanu Sorokinu, kuri 2009.gadā izcīnīja otro vietu posmā Norvēģijā. Savukārt vairāk reižu tas izdevies J.Šmēdiņš ar Mārtiņu Pļaviņu. Tā 2010.gadā viņi izcīnīja trešo vietu Eiropas čempionāta finālposmā un otro vietu Pasaules kausa posmā Marseļā. Tāpat viņi izcīnīja ceturto vietu 2011.gada pasaules čempionātā, trešo vietu Londonas olimpiskajās spēlēs un uzvarēja pērnās sezonas noslēdzošajā \"Grand Slam\" posmā, kas risinājās Polijā. Pirms tam trīs apakšgrupas spēlēs latvieši palika nepārspēti, kas viņiem kā grupas uzvarētājiem automātiski ļāva kvalificēties izslēgšanas turnīra otrajai kārtai. Tajā Samoilovs/J.Šmēdiņš ar rezultātu 2-0 (21:18, 29:27) sestdien uzvarēja austriešus Klemensu Dopleru un Aleksandru Horstu, kuri bija izlikti ar 16.numuru. Savukārt ceturtdaļfinālā vēlāk sestdien ar 2-0 (21:9, 21:13) tika sagrauti Sebastjans Dolingers/Štefans Vindšeifs no Vācijas, kuriem ticis 13.numurs. Šis Vācijas duets iepriekš sacensībās pārspēja citus latviešus Tomu Šmēdiņu un Ruslanu Sorokinu. Pirmo reizi vēsturē Latviju Pasaules kausa pamatturnīrā pārstāvēja uzreiz trīs vīriešu pāri, no kuriem divi izkļuva no savām apakšgrupām. T.Šmēdiņš/Sorokins savā apakšgrupā trīs spēlēs tika pie vienas uzvaras, bet zaudējums izslēgšanas turnīra pirmajā kārtā latviešiem lika ierindoties dalītā 17.vietā. Savukārt  Mārtiņš Pļaviņš  un Jānis Pēda piedzīvoja trīs zaudējumus un savā grupā ieņēma pēdējo, ceturto, pozīciju, dalību sacensībās noslēdzot ar ieņemtu dalītu 25.vietu. Ja Samoilova/J.Šmēdiņa apakšgrupu varēja uzskatīt par vienu no iespējami vieglākajām, tad Pļaviņam un Pēdam bija viena no smagākajām grupām turnīrā. Pēc grupu turnīra katras apakšgrupas uzvarētāji uzreiz kvalificējās izslēgšanas turnīra otrajai kārtai, bet grupu otrās un trešās vietas ieguvēji spēkojās izslēgšanas turnīra pirmajā kārtā. Apakšgrupu ceturto vietu ieguvēji dalību sacensībās noslēguši ar ieņemtu dalītu 25.vietu. Sezonas pirmajos divos posmos, kas risinājās Ķīnā, abas reizes pamatsacensībās startēja vienīgi Samoilovs/J.Šmēdiņš, kuri arī bija guvuši Latvijas pāru līdz šim augstāko sasniegumu, kad \"Grand Slam\" posmā Šanhajā ierindojās dalītā devītajā vietā. Pēc Argentīnas posma savu iepriekšējo sadarbību atjaunos Pļaviņš/J.Šmēdiņš, kuri dosies uz Brazīliju, lai piedalītos Pasaules kausa pludmales volejbolā finālposmā. Savukārt Samoilovs apvienosies ar Pēdu un tāpat kā T.Šmēdiņa/Sorokina duelis dosies uz Vāciju, kur Bādenes pilsētā risināsies šīs sezonas pirmais Eiropas čempionāta posms.", "link": "https://www.delfi.lv/sports/news/other_kinds/voleyball/aleksandrs-samoilovs-un-janis-smedins-triumfe-argentinas-grand-slam-papildinats-145.d?id=43347595"},
{"title": "Divi Latvijas pludmales volejbola dueti kvalificējas 'Grand Slam' posma astotdaļfinālam", "category": "Sports", "body": "Latvijas pludmales volejbola pāri Aleksandrs Samoilovs/ Jānis Šmēdiņš , kā arī Ruslans Sorokins/Toms Šmēdiņš piektdien kvalificējās Romā notiekošā \" Grand Slam \" posma astotdaļfinālam. Turnīrā ar sesto numuru izliktie Samoilovs un J.Šmēdiņš, kuri iepriekšējos divos \"Grand Slam\" turnīros aizkļuvuši līdz finālam, izslēgšanas turnīra pirmajā kārtā ar 2-1 (18:21, 21:17, 15:10) pieveica Sebastjanu Dolingeru un Štefanu Vindšeifu no Vācijas, kuriem sacensībās bija ticis 13.numurs. Pēc zaudēta pirmā seta arī otrajā Latvijas sportisti bija nokļuvuši iedzinējos ar 5:9, tomēr spēja atspēlēties. Sacensību astotdaļfinālā sestdienas rītā Samoilovu un J.Šmēdiņu sagaidīs mačs ar itāļiem Paolo Nikolai un Danieli Lupo, kuri, pateicoties tam, ka turnīrs notiek viņu mājās, izlikti ar pirmo numuru. Savukārt ar 25.numuru izliktie Sorokins un T.Šmēdiņš ne mazāk saspringtā cīņā ar rezultātu 2-1 (21:17, 15:21, 15:10) bija pārāki pār Nīderlandes sportistiem Dānu Spijkersu/Kristiānu Farenhorstu, kuriem ticis 20.numurs. Pasaules čempionātā, kas risināsies jūlija sākumā, abi šie Latvijas pāri spēlēs vienā apakšgrupā ar Spijkersu/Farenhorstu. Sorokinu un T.Šmēdiņu sestdien astotdaļfinālā sagaidīs duelis ar austriešiem Klemensu Dopleru un Aleksandru Horstu, kuri bija izlikti ar 11.numuru. Kā ziņots, vēl viens Latvijas duets Mārtiņš Pļaviņš un Jānis Pēda šoreiz atkal nespēja kvalificēties izslēgšanas spēlēm, paliekot pēdējā pozīcijā savā apakšgrupā. Pēc grupu turnīra katras apakšgrupas uzvarētāji uzreiz kvalificējās izslēgšanas turnīra otrajai kārtai, bet grupu otrās un trešās vietas ieguvēji spēkojās izslēgšanas turnīra pirmajā kārtā. Apakšgrupu ceturto vietu ieguvēji dalību sacensībās noslēdza ar ieņemtu dalītu 25.vietu. Samoilovs/J.Šmēdiņš iepriekš šosezon uzvarēja \"Grand Slam\" posmā Brazīlijā, bet pagājušajā nedēļā tika arī līdz Nīderlandē notikušo sacensību finālam, kur gan nācās piekāpties Pedru Salgadu un Brunu Šmitam no Brazīlijas. Pēc šīs panākumu sērijas, kuras laikā tika izcīnītas 13 uzvaras pēc kārtas, latvieši pakāpušies uz augsto trešo vietu pasaules rangā.", "link": "https://www.delfi.lv/sports/news/other_kinds/voleyball/divi-latvijas-pludmales-volejbola-dueti-kvalificejas-grand-slam-posma-astotdalfinalam.d?id=43427139"},
{"title": "Samoilovs/ Jānis Šmēdiņš Romas 'Grand Slam' astotdaļfinālā pārspēj galvenos favorītus (plkst. 13:15)", "category": "Sports", "body": "Latvijas pludmales volejbola duets  Aleksandrs Samoilovs  un  Jānis Šmēdiņš  sestdien iekļuva Romas \" Grand Slam \" ceturtdaļfinālā. Ar sesto numuru izliktais Samoilovs/J.Šmēdiņš ar rezultātu 2-0 (21:19, 22:20) pārspēja turnīra galvenos favorītus, mājiniekus Paolo Nikolai un Danieli Lupo (1.). Ceturtdaļfinālā latviešiem būs jāspēkojas ar brazīliešu duetu Rikardu Santušu/ Alvaru Filju (9.). Atgādinām, ka grupu turnīrā Samoilovs/J.Šmēdiņš izcīnīja  divas uzvaras un piedzīvoja vienu zaudējumu , bet izslēgšanas turnīra pirmajā kārtā  ar 2-1 (18:21, 21:17, 15:10) pieveica  Sebastjanu Dolingeru un Štefanu Vindšeifu (13.). Latvijas duets iepriekšējos divos \"Grand Slam\" turnīros aizkļuvuši līdz finālam. Sestdien astotdaļfināla spēli aizvadīja arī otrs Latvijas duets Ruslans Sorokins un Toms Šmēdiņš (25.), kuri ar rezultātu 1-2 (21:18, 15:21 un 10:15) piekāpās austriešiem Klemensam Dopleram/Aleksandram Horstam (11.), sacensības noslēdzot devītajā pozīcijā.  Vēl viens Latvijas duets  Mārtiņš Pļaviņš  un Jānis Pēda  šoreiz atkal nespēja kvalificēties izslēgšanas spēlēm , paliekot pēdējā pozīcijā savā apakšgrupā.", "link": "https://www.delfi.lv/sports/news/other_kinds/voleyball/samoilovs-janis-smedins-romas-grand-slam-astotdalfinala-parspej-galvenos-favoritus-plkst-1315.d?id=43427573"},
{"title": "Pludmales volejbolisti Buivids/Pekmanis nodrošina uzvaru savā pasaules U-21čempionāta apakšgrupā", "category": "Sports", "body": "Latvijas vīriešu pludmales volejbola duets Edvarts Buivids un Reinis Pekmanis piektdien izcīnīja trešo uzvaru tikpat spēlēs un nodrošināja pirmo vietu Horvātijā notiekošajā pasaules U-21 čempionāta H apakšgrupā. Ar devīto numuru izliktais Latvijas duets H apakšgrupas mačā ar rezultātu 2-0 (21:14, 23:21) piektdienas vakarā pārspēja mājiniekus Sandro Venjeru un Hrvoje Pervanu, kuri izlikti ar astoto numuru un izcīnīja trešo uzvaru trīs spēlēs, nodrošinot pirmo vietu apakšgrupā. Tiesa, jau pirms šī mača bija zināms, ka Buivids un Pekmanis ir garantējuši vietu izslēgšanas spēlēs, kur sacentīsies sestdien. Kā ziņots, citā piektdienas spēlē latvieši ar 2-0 (21:11, 24:22) pārspēja Tunisijas sportistus Čokri Arfaui un Vēlu Korbi, kuriem turnīrā ticis 25.numurs. Savukārt pirmajā spēlē Buivids un Pekmanis ar 2-0 (21:4, 21:13) uzvarēja Sentlūsijas pārstāvjus Augustinu Folkneru un Koenu Sēzaru, kuri izlikti ar 24.numuru. Vīriešu pamatturnīrā Latviju pārstāv viens pāris, jo kvalifikācijas sacensības iepriekš nespēja pārvarēt tajās ar otro numuru izliktie Toms Prokofjevs un Raimonds Liniņš. Sieviešu sacensības no diviem Latvijas duetiem izslēgšanas spēles sasniedza Alise Pastare un Monta Strazdiņa, kuras izliktas ar 32.numuru. Pirmajā dienā ceturtdien viņas tika pie vienas uzvaras divās spēlēs, tomēr jau tad bija garantējušas vismaz trešo vietu apakšgrupā un dalību izslēgšanas mačos. Pēdējā apakšgrupas spēlē piektdien latvietes ar 0-2 (18:21, 13:21) zaudēja japānietēm Čijo Suzuki un Satono Išitsubo, kuras izliktas ar 17.numuru. Kā ziņots, Pastare un Strazdiņa pamatturnīrā iekļuva, neskatoties uz to, ka kvalifikācijas sacensībās piedzīvoja zaudējumu jau pirmajā kārtā. LETA jau vēstīja, ka ar 19.numuru izliktās Laine Cielēna un Marta Ozoliņa cieta neveiksmes visos trijos pamatturnīra mačos un nespēja kvalificēties izslēgšanas cīņām. Pēc grupu turnīra katras apakšgrupas uzvarētāji uzreiz kvalificēsies izslēgšanas turnīra otrajai kārtai, bet grupu otrās un trešās vietas ieguvēji spēkosies izslēgšanas turnīra pirmajā kārtā. Apakšgrupu ceturto vietu ieguvēji dalību sacensībās noslēgs ar ieņemtu dalītu 25.vietu. Kā ziņots, pirms divām nedēļām risinājās pasaules U-23 čempionāts, kurā augsto ceturto vietu izcīnīja Rihards Finsters un Aleksandrs Solovejs.", "link": "https://www.delfi.lv/sports/news/other_kinds/voleyball/pludmales-volejbolisti-buividspekmanis-nodrosina-uzvaru-sava-pasaules-u-21cempionata-apaksgrupa.d?id=43427733"},
{"title": "'Mavericks' īpašnieks Kubans pēc Porziņģa iegūšanas esot patīkami satraukts", "category": "Sports", "body": "Nacionālās basketbola asociācijas (NBA) komandas Dalasas \" Mavericks \" īpašnieks Marks Kubans neslēpa, ka esot patīkami satraukts pēc darījuma ar Ņujorkas \"Knicks\", kurā ieguva latvieti  Kristapu Porziņģi . Jau ziņots, ka šī  maiņas darījuma ietvaros uz Dalasu dosies Porziņģis , Tims Hārdevejs juniors, Kortnijs Lī un Trejs Burks, kamēr \"Knicks\" pretī saņems Deandrē Džordanu, Denisu Smitu junioru, Vesliju Metjūsu un divas izvēles tiesības drafta pirmajā kārtā. \"Protams, esmu patīkami satraukts, ka ieguvām tādus spēlētājus kā Porziņģis, Burks, Hārdevejs un Lī. Mēs no visiem šiem spēlētājiem sagaidām lielas lietas,\" kluba preses dienestam sacīja Kubans. \"Viņi visi sevi šajā līgā jau ir pierādījuši, turklāt Porziņģis ir Zvaigžņu spēles līmeņa spēlētājs. Nevaru sagaidīt, kad viņi sāks spēlēt \"Mavericks\" komandā.\" Savukārt \"Mavericks\" galvenais treneris Riks Kārlails uzskata, ka Porziņģa un slovēņa Lukas Dončiča iespējamā sadarbība atgādinās citu kādreizēju Dalasas kluba leģendāru duetu, ko veidoja  Dirks Novickis  un  Stīvs Nešs . \"Protams, mēs uzskatām, ka Porziņģis ir lielisks talants, daudzās kvalitātēs viņš ir līdzīgs Dirkam,\" ESPN radio teica Kārlails. \"Šī situācija būs līdzīga tam laikam, kad Dalasā bija Novickis un Nešs, bet viņi ir garāki.\" Novickis un Nešs kopā spēlēja no 1998. līdz 2004. gadam, četras reizes iekļūstot izslēgšanas spēlēs. Kubans atzina, ka līguma nepagarināšana ar Nešu bija viņa lielākā kļūda kopš viņš ir \"Mavericks\" īpašnieks.", "link": "https://www.delfi.lv/sports/news/basketbols/mavericks-ipasnieks-kubans-pec-porzinga-iegusanas-esot-patikami-satraukts.d?id=50793991"},
{"title": "Porziņģis pošas uz Dalasu: pirmās reakcijas par latvieša aizmainīšanu uz 'Mavericks'", "category": "Sports", "body": "Nacionālajā basketbola asociācijā ( NBA ) var notikt pat neprognozējamākās lietas, un viena no tādām ir pēkšņā latvieša  Kristapa Porziņģa  aizmainīšana no Ņujorkas \" Knicks \" uz Dalasas \" Mavericks \", un šis darījums sociālajā tīklā \"Twitter\" uzreiz tika apspriests ļoti plaši. Kad šis darījums tiks oficiāli apstiprināts, tad  Porziņģis \"Mavericks\" komandā pievienosies  slovēņu talantam Lukam Dončičam, kā arī šajā sezonā vēl varēs smelties gudrības no pieredzējušā Dirka Novicka. Kopā ar viņu uz Dalasu pārcēlās arī Tims Hārdevejs juniors, Kortnijs Lī un Trejs Burks, kamēr \"Knicks\" pretī saņems Deandrē Džordanu, Denisu Smitu junioru, Vesliju Metjūsu un izvēles tiesības drafta pirmajā kārtā. Kā norādīja \"HoopsHype\" žurnālists Alekss Kenedijs, tad daudzi NBA spēlētāji sākotnēji uzskatīja, ka tā ir viltus ziņa, bet pēc tam viņi neslēpa savu šoku par šo darījumu. Piemēram, Filadelfijas \"76ers\" zvaigzne Džoels Emdīds tviterī neslēpa savu pārsteigumu. \"Knicks\" basketbolists Alonso Trjērs vien ietvītoja: \"Sasodīts\". Lai arī šobrīd daudzi uzskata, ka Porziņģis par savu vēlmi tikt aizmainītam paziņoja tikai šodien, tomēr ESPN reportieris Aiens Beglijs uzsver, ka sarunas starp \"Knicks\" un \"Mavericks\" notika vairākas dienas. Viņš norāda, ka Porziņģis un Dončičs ir pazīstami, jo latvietis slovēņa bijušajā klubā Madrides \"Real\" veica vienu no saviem rehabilitācijas posmiem. Tāpat tiek runāts, ka \"Knicks\" šo darījumu veica, lai atbrīvotu sev vietu algu griestos un lai vasarā noslēgtu līgumus ar Kevinu Durantu (Goldensteitas \"Warriors\") un Kairiju Īrvingu (Bostonas \"Celtics\"), kuri izrādījuši interesi par spēlēšanu basketbola mekā. Taču ESPN raidījuma \"First Take\" žurnālists Makss Kellermans ironiski norādīja, ka tādas organizācijas kā Hjūstonas \"Rockets\", Sanantonio \"Spurs\" un \"Mavericks\" savas superzvaignzes neaizmainīja, lai mēģinātu vasarā iegūt divus citus augstas klases spēlētājus. Šobrīd NBA apskatnieki vēsta, ka Porziņģis plāno vasarā parakstīt kvalifikācijas līgumu, kas nozīmē, ka nākamajā sezonā viņš saņems 7,5 miljonus, bet 2020. gada vasarā kļūs par neierobežoti brīvo aģentu. Tad viņš varēs pilnībā pats noteikts savu likteni. NBA apskatnieku un spēlētāju reakcija uz Porziņģa aizmainīšanu: Wow. 👀 Kristaps Porzingis is on his way to Dallas! 🦄  pic.twitter.com/6IoKRR535s — NBA on TNT (@NBAonTNT)  January 31, 2019 Reminds me of when the Rockets traded Olajuwon to free up cap space to lure top free agents that summer. Or when the Spurs traded Duncan to do the same. Mavs with Dirk. So many examples.  @nyknicks — Max Kellerman (@maxkellerman)  January 31, 2019 The discussions between Dallas and the Knicks on the Kristaps Porzingis trade began a few days ago, per sources. The Knicks, clearly, were aware of the uncertainty surrounding Porzingis.— Ian Begley (@IanBegley)  January 31, 2019 Worth noting: Kristaps Porzingis is familiar with Luka Doncic from his workouts in Madrid over the summer. Porzingis spent time in the city while rehabbing his ACL at the Real Madrid facility.— Ian Begley (@IanBegley)  January 31, 2019 Lololololololololololololololololololololololololololololololololololololololololololo— Joel Embiid (@JoelEmbiid)  January 31, 2019 DAMN 😳— Allonzo Trier (@ISO_ZO)  January 31, 2019 I texted a few NBA players about this Kristaps Porzingis trade. Most hadn't heard the news yet and thought it was fake. A lot of rival players are stunned right now.— Alex Kennedy (@AlexKennedyNBA)  January 31, 2019 Oh, I'm happy for Porzingis  https://t.co/bo3vcX1ASf — Max Kellerman (@maxkellerman)  January 31, 2019 Welcome to Dallas, Kristaps Porzingis. #Mavs   pic.twitter.com/B9Mb0RS41V — Mavs Nation (@MavsNationNet)  January 31, 2019 so KP walked into a meeting, got mad, and 35 seconds later the team had a trade to the mavs all set? bullshit. they leaked it to put the blame on KP and have been shopping him, it seems, for a while. January 31, 2019 Mood  pic.twitter.com/oqQWF9YnxS — Donovan Mitchell (@spidadmitchell)  January 31, 2019 Here come the fireworks ! Lol— Bradley Beal (@RealDealBeal23)  January 31, 2019 NBA is the best league!!!! 🔥🔥🔥  https://t.co/Abi2gcAXP1 — Jared Dudley (@JaredDudley619)  January 31, 2019 🦄 to the metroplex! I'm here for it!— Myles Turner (@Original_Turner)  January 31, 2019 That's all you got for Porzingis??? Hold up man 🤦🏾‍♂️ lol— Jordan Crawford (@jcraw55)  January 31, 2019 🦄 ♥️— Enes Kanter (@Enes_Kanter)  January 31, 2019 😧😧  pic.twitter.com/kLwk8AVPDc — Kev (@KevKnox)  January 31, 2019 Wow!!!!!— kuz (@kylekuzma)  January 31, 2019 Oh my..— Josh Hart (@joshhart)  January 31, 2019", "link": "https://www.delfi.lv/sports/news/basketbols/porzingis-posas-uz-dalasu-pirmas-reakcijas-par-latviesa-aizmainisanu-uz-mavericks.d?id=50793355"},
{"title": "Porziņģis oficiāli aizmainīts uz Dalasas 'Mavericks'", "category": "Sports", "body": "Latvijas basketbola zvaigzne Kristaps Porziņģis no Nacionālās basketbola asociācijas (NBA) komandas Ņujorkas \"Knicks\" aizmainīts uz Dalasas \"Mavericks\", ceturtdien paziņoja abas vienības. Pašlaik 23 gadus vecais Porziņģis \"Knicks\" pārstāvēja no 2015./2016.gada sezonas. \"Knicks\" klubs Porziņģi izvēlējās 2015.gada draftā ar kopējo ceturto numuru. Līdz šim viņš savas NBA karjeras laikā 186 spēlēs vidēji iemetis 17,8 punktus un izcīnījis 7,1 atlēkušo bumbu. Savukārt iepriekšējā sezonā viņš 48 spēlēs caurmērā guva 22,7 punktus, izcīnīja 6,6 atlēkušās bumbas un bloķēja 4,8 metienus. Porziņģis jau teju gadu nav spēlējis ceļgala krustenisko saišu traumas dēļ. Šī maiņas darījuma ietvaros uz Dalasu dosies arī Tims Hārdevejs juniors, Kortnijs Lī un Trejs Burks, kamēr \"Knicks\" pretī saņems Deandrē Džordanu, Denisu Smitu junioru, Vesliju Metjūsu un divas izvēles tiesības drafta pirmajā kārtā. \"Kā ierasts šajā sezonas nogrieznī, izskatījām vairākas opcijas un potenciālos darījumus. Ņemot vērā neskaidrības ap Kristapa brīvā aģenta statusu un viņa vēlmi tikt aizmainītam, veicām darījumu, kas, mūsuprāt, uzlabos komandu. Sakām paldies Kristapam, Timam, Kortnijam un Trejam par viņu ieguldījumu un vēlam viņiem visu to labāko,\" \"Knicks\" citē komandas ģenerālmenedžera Skota Perija teikto. \"Mavericks\" ar 23 panākumiem 50 cīņās ir 12.pozīcijā Rietumu konferencē, kamēr \"Knicks\" šobrīd piedzīvojusi jau 11 zaudējumus pēc kārtas un ar 10 uzvarām 50 spēlēs kļuvusi par NBA vājāko komandu. Kā ceturtdien ziņoja laikraksts \"The Athletic\", Porziņģis šovasar ar \"Mavericks\" esot gatavs parakstīt kvalifikācijas līgumu, bet 2020.gadā viņš kļūs jau par neierobežoti brīvo aģentu. Jau iepriekš tika ziņots, ka Porziņģis ceturtdien, tiekoties ar kluba vadību, pauda bažas par \"Knicks\" uzņemto virzienu, turklāt radījis iespaidu, ka vēlas tikt aizmainīts. \"Knicks\" šobrīd piedzīvojusi jau 11 zaudējumus pēc kārtas un ar 10 uzvarām 50 spēlēs kļuvusi par NBA vājāko komandu.", "link": "https://www.delfi.lv/sports/news/basketbols/porzingis-oficiali-aizmainits-uz-dalasas-mavericks.d?id=50793181"},
{"title": "Foto: 'Stats/Ķekava' un 'LMT/Eži' uzvar Latvijas regbija čempionāta spēlēs", "category": "Sports", "body": "\"Stats\"/\"Ķekava\" un LMT/\"Eži\" komandas sestdien izcīnīja uzvaras Latvijas klasiskā regbija čempionāta mačos. Iepriekšējās sezonas valsts čempione \"Stats\"/\"Ķekava\" mājās ar 37:29 (27:17) uzvarēja \"Jūrmalu\", izcīnot trešo uzvaru tikpat spēlēs. Tikmēr LMT/\"Eži\" Rūjienā ar 41:19 pārspēja \"Fēnikss\" komandu. Turnīra kopvērtējuma vadībā ar uzvarām trīs spēlēs atrodas \"Stats\"/\"Ķekava\", bet divi panākumi tikpat mačos ir \"Garkalne\"/\"Livonia\" komandai. Viņiem ar vienu panākumu seko \"Jūrmala\" un LMT/\"Eži\", bet \"Fēnikss\" ir zaudējusi visās četrās cīņās, sacensības noslēdzot pēdējā vietā. Atšķirībā no iepriekšējiem gadiem šajā sezonā Latvijas čempions klasiskajā regbijā norisināsies viena apļa turnīrā, pēc kura divas labākās komandas aizvadīs finālmaču. Pērn par Latvijas čempioniem regbijā kļuva \"Stats\"/\"Ķekava\" komanda, bet \"Garkalne\"/\"Livonia\" palika otrā. Regbija kluba \"Miesnieki\" komanda Latvijas čempionātā triumfēja vienpadsmito reizi vēsturē. Pirmo titulu tā ieguva vēl 1997.gadā. Tikmēr \"Garkalne\"/\"Livonia\" iepriekšējos četros gados ieguva trīs titulus.", "link": "https://www.delfi.lv/sports/news/other_kinds/regbijs/foto-statskekava-un-lmtezi-uzvar-latvijas-regbija-cempionata-speles.d?id=50352923"},
{"title": "Mēnesis kopā ar īstiem večiem – Latvijas jauno regbistu iespaidi par treniņiem DĀR", "category": "Sports", "body": "Mēnesis neatsveramas pieredzes un acīmredzama izaugsme – tā pēc viena mēneša DĀR regbija saimē saka viens no Latvijas jaunajiem regbistiem Aldis Ivanovs un \"LMT/Eži\" kluba treneris Mārtiņš Straume. Latvijas regbija kluba \"Eži/LMT\" četri jaunie talanti  Ivanovs, Ričards Iesalnieks, Arkādijs Smirnovs un Mārtiņš Zviedris augustā stažējās vienā no pasaules regbija lielvalstīm DĀR, kur smēlās ovālās bumbas spēles gudrības. Jaunieši devās uz vienu no pasaules regbija milžu DĀR mājvietu un trenējās netālu no DĀR regbija 7 izlases mājvietas Portelizabetā, vietējā klubā \"Parks Rugby Club\". Tagad jaunieši atgriezušies Latvijā, atkal iekļāvušies \"Eži/LMT\" treniņos, kur saviem komandas biedriem nodos gūtās zināšanas un regbija gudrības. \"Pāris kilogrami nākuši klāt. Bet kopumā fantastiski pavadīts mēnesis – paspējām ne vien trenēties, bet arī atpūsties un apskatīt DĀR,\" pēc brauciena sajūsmu neslēpj Ivanovs. \"Sākumā treniņi bija ar U-21 komandu, tad trenējāmies ar pirmo un otro komandu. Pirmajai komandai, protams, līmenis ir krietni augstāks. Tieši šajos treniņos ar lielo komandu ieguvām vislielākās gudrības. Spēles stils tur ir atšķirīgs, jo no bērna kājas spēlē regbiju. Tur ir pavisam citādāka domāšana laukumā.\" Lai gan uz DĀR devās četri Latvijas jaunie regbisti, pēdējos treniņos piedalījušies vien divi. Zviedris pirmajā spēlē guvis pēdas kaula traumu un ārsti viņam ieteikuši sešas nedēļas nenoslogot kāju. Savukārt Smirnovs treniņos atsvaidzinājis nesen savainotā pleca traumu, kas nav ļāvis pilnvērtīgi uz pilnu slodzi strādāt treniņos. \"Mums bija trīs spēles: viena ar U-21 komandu, viena kluba otrās komandas sastāvā un viena ar pirmās komandas rezervistiem. Divas spēles bija ļoti smagas, ļoti ātras, viņiem ļoti ātri \"kustās\" bumba. Pie mums tas nav pierasts – Latvijā spēles arī ir fiziski spēcīgas, bet spēles ritms nav tik liels,\" regbija nianses salīdzina Ivanovs. Mēneša laikā izdevies arī apbraukāt tuvējos reģionus, kuros vairāk izdevies iepazīt DĀR. Kopumā komandā puiši uzņemti ļoti labi un visi apkārt bijuši ļoti atsaucīgi, kas palīdzējis iejusties tālajā zemē. \"Grūti tā izvērtēt, cik daudz esam izauguši regbija ziņā. Mēs trāpījāmies viņiem sezonas beigās, treniņu apjoms tāpēc varbūt nebija tik liels. Bet pilnīgi noteikti nākušas klāt lietas par spēles tehniku, spēles redzējumu. Būs ar ko padalīties ar komandas biedriem,\" uzsver Ivanovs. \"Pēc brauciena savu karjeru un iespējas vērtēju daudz augstāk. Pamainījusies regbija uztvere. Stažēšanās DĀR tagad būs man liels stimuls karjeras nākamajiem soļiem. Tieši uz jaunām iespējām saistībā ar treniņiem DĀR arī norāda puiši treneris Mārtiņš Straume. Mēneša laikā kardināli neko regbijā nevar mainīt, bet puiši tagad ir redzējuši, ko var regbijā sasniegt, uzsver Straume. \"Var redzēt, ka fiziskā sagatavotība ir uzlabojusies. Mēnesi ir kārtīgi trenējušies un svīduši. Vairāk izpratuši regbija spēles taktiku,\" pirmajos iespaidos par puišiem pēc atgriešanās saka Straume. \"Cik sapratu pēc sarunām ar viņiem, treniņos liela atšķirība nav bijusi, protams, cita dinamika. DĀR spēlētājiem fiziskā sagatavotība ir daudz augstākā līmenī, var izskriet vairāk līdzi un līdz ar to spēle ir krietni ātrāka, nekā pie mums Latvijā.\" Straume augsti vērtē radušos iespēju, jo arī citi jaunie regbisti redz, ka ir iespējams regbijā kaut ko sasniegt. Tā kā sadarbības programma ar DĀR, visticamāk, tiks turpināta, tad nākamgad jau būs daudz lielāka konkurence uz braucienu. \"Dzirdēju labas atsauksmes par Ričardu Iesalnieku, kuram ir labs potenciāls. Žēl, ka Mārtiņam Zviedrim neizdevās visu treniņu procesu izjust. Bet var redzēt, ka puišiem ir cits – daudz plašāks – skats uz regbiju. DĀR klubā bijuši patīkami pārsteigti par jauno čaļu līmeni, jo nebija domājuši, ka stažēties brauks tik spēcīgi un labi attīstīti jaunieši,\" bilst Straume.", "link": "https://www.delfi.lv/sports/news/other_kinds/regbijs/menesis-kopa-ar-istiem-veciem-latvijas-jauno-regbistu-iespaidi-par-treniniem-dar.d?id=50365849"},
{"title": "Latvijas sporta vēsture: Hokeja izlases karognesējam Augustam Ozolam – 110", "category": "Sports", "body": "Pirms 110 gadiem, 1908. gada 16. augustā, dzimis Augusts Ozols (ceturtais no labās) – ievērojams \"Universitātes Sporta\" (\"US\") pārstāvis. 20. gs. 30. gados A. Ozols bija pazīstams \"US\" hokeja un futbola komandu spēlētājs. Abos nosauktajos sporta veidos viņš startēja arī Latvijas studentu izlasēs. Kā jau daudzi laikabiedri Augusts Ozols bija daudzpusīgs sportists. Spēlēja basketbolu, bendiju (hokejs ar bumbiņu), futbolu un hokeju. Nevienā sporta veidā nekļuva par \"zvaigzni\", taču 20. gs. 30. gados bija stabils \"Universitātes Sporta\" futbola un hokeja komandu dalībnieks. Augusts Ozols bija viens no sava laika ilggadējiem \"US\" hokeja komandas aizsargiem. Studentu hokeja vienības rindās aizvadīja deviņas sezonas pēc kārtas, sākot no Latvijas pirmajām meistarsacīkstēm (1930/1931), un līdz pat 1939. gadam, kad atvadījās no aktīvā sporta. \"Universitātes Sporta\" komandas sastāvā A. Ozols kļuva arī par Latvijas hokeja čempionu (1937). Līdztekus mūsu valstī notiekošajiem turnīriem Augusts Ozols startēja arī Latvijas studentu hokeja izlases sastāvā. Spēlēja divos akadēmisko meistarsacīkšu (tagad – universiādes) hokeja turnīros – Bardonekijā (1933) un Sanktmoricā (1935). Piedalījās studentu izlases starptautiskajās spēlēs Rīgā, Vīnē, Klostersā (Šveicē). Studentu valstsvienības sastāvā uzvarēja SELL (Suomi, Eesti, Latvija, Lietuva) turnīrā Rīgā 1935. gadā. 20. gs. 30. gadu vidū Augusts Ozols tika iekļauts arī Latvijas hokeja valstsvienības sastāvā. Kā  Latvijas hokeja izlases  rezervists devās uz olimpiskajām spēlēm Garmišā-Partenkirhenē (1936) un diviem pasaules čempionātiem. 1938. gadā pasaules meistarsacīkšu atklāšanas ceremonijā Prāgā A. Ozols bija Latvijas karognesējs. Taču vienmēr palika rezervē un tā arī nekad pie spēlēšanas oficiālajās hokeja valstsacīkstēs netika. Tikai – treniņspēlēs, kā arī Latvijas otrās izlases ierindā. Jāpiebilst, ka tolaik iekļūt hokeja komandas pamatsastāvā nemaz nebija tik viegli. Sākumā tajā bija tikai deviņi spēlētāji – divi uzbrucēju trijnieki (seši vīri), divi aizsargi un vārtsargs. Lielākā konkurence bija tieši vārtsarga un aizsargu postenī. Arī futbolā Augusta Ozola pamatpienākumos bija aizsardzība. Valsts futbola turnīros viņš sāka startēt kā \"LSB\" (\"Latvijas Sporta Biedrība\") vienības aizsargs, bet 1930. gada beigās pārgāja uz \"US\". 20. gs. 30. gadu otrajā pusē sporta žurnālisti atzina viņu par vienu no labākajiem \"Universitātes Sporta\" futbolistiem. Pēc aiziešanas no aktīvā sporta (1939) A. Ozols strādāja celtniecības nozarē. Otrā pasaules kara beigās nonāca Vācijā. Pēc kara dzīvoja Rietumvācijā, Austrālijā un vēlāk arī ASV, kur strādāja kā būvuzņēmējs. Augusts Ozols gāja bojā auto satiksmes negadījumā Porttaunsendā (Vašingtonas štatā, ASV) 1980. gada 17. augustā.", "link": "https://www.delfi.lv/sports/news/hokejs/latvijas-sporta-vesture-hokeja-izlases-karognesejam-augustam-ozolam-110.d?id=50305547"},
{"title": "SOK komisija: Tretjakovs nevarēja nezināt par dalību valsts atbalstītā dopinga programmā", "category": "Sports", "body": "Starptautiskā Olimpiskā komiteja (SOK) pirmdien publicējusi pilnu ziņojumu Krievijas skeletonista Aleksandra Tretjakova un distanču slēpotāja Jevgēņija Belova lietās, arī šajos ziņojumos izslēdzot iespēju, ka sportisti nebūtu zinājuši par savu dalību valsts atbalstītā dopinga programmā 2014.gada Soču olimpisko spēļu laikā. SOK par antidopinga pārkāpumiem 2014.gada Soču olimpiskajās spēlēs diskvalificējusi kopumā 25 sportistus. Novembra beigās SOK publicēja pirmo pilno ziņojumu distanču slēpotāja Aleksandra Ļegkova lietā, bet pagājušajā nedēļā nāca klajā arī pamatojums bobslejista Aleksandra Zubkova lietā. Atšķirībā no Zubkova, Tretjakova dopinga analīžu trauciņos netika atrasti bojājumi vai palielināts sāls daudzums, tomēr SOK lēmumam pieticis ar citiem pierādījumiem. SOK savā ziņojumā raksta, ka bijušais Maskavas antidopinga laboratorijas vadītājs Grigorijs Rodčenkovs zinājis par to, ka Tretjakovs lieto dopingu. \"Runājot par gatavošanos olimpiskajām spēlēm, Rodčenkovs atcerējās sarunu, kurā tika minēta viņa sagatavotā kokteiļa pozitīvā iedarbība. Vienā no sarunām Rodionovas kundze ziņoja, ka sekojot Tretjakova progresam kokteiļa lietošanas periodā, kurā viņa starta laiks uzlabojās par 0,05-0,07 sekundēm. Viņa pauda cerību, ka Tretjakovs izcīnīs olimpisko spēļu zelta medaļu,'\" rakstīts ziņojumā. Tāpat Rodčenkovs atcerējies sarunu 15.februārī, kurā vārdā nenosauktā Rodionovas kundze bija satraukta, vai viss ir nodrošināts veiksmīgai paraugu apmaiņai. Tieši 15.februārī Tretjakovs kļuva par olimpisko čempionu, atstājot aiz sevis Latvijas skeletonistu Martinu Dukuru, kamēr ceturtajā vietā Sočos bija Tomass Dukurs. SOK ziņojumā raksta, ka Tretjakovs pārkāpis antidopinga noteikumus. Tāpat SOK atzīmē, ka var tikt izslēgta iespēja, ka Tretjakovs paraugu samainīšanā piedalījies neapzināti. SOK pirms trim nedēļām krievam Tretjakovam atņēma  2014.gada Soču olimpiskajās spēlēs izcīnīto zelta medaļu un uz mūžu aizliedza piedalīties Olimpiādē. Visticamāk, pēc Tretjakova diskvalifikācijas par olimpisko čempionu kļūs planētas titulētākais skeletonists M.Dukurs, kurš Sočos palika otrais, bet viņa brālim T. Dukuram tagad pienākas bronzas godalga. Par medaļu pārdali gan jālemj Starptautiskajai Bobsleja un skeletona federācijai (IBSF), kas to vēl nav izdarījusi. Zīmīgi, ka dienu pēc SOK soda sankciju paziņošanas IBSF četriem Krievijas skeletonistiem, kur vidū bija arī Tretjakovs, piemēroja pagaidu diskvalifikāciju. Savukārt aizpagājušajā nedēļā IBSF ekspertu komisija pagaidu diskvalifikāciju atcēla, aizbildinoties, ka no SOK nav saņemti pietiekami pierādījumi par krievu sportistu vainu. Aģentūra LETA jau ziņoja, ka SOK pagājušajā otrdienā piesprieda diskvalifikāciju visai Krievijas Olimpiskajai komitejai, kas tai liegs piedalīties Phjončhanas olimpiskajās spēlēs. Tiesa, Krievijas sportisti varēs startēt zem neitrāla karoga, bet uz viņu formastērpiem būs uzraksts \"Olympic Athlete from Russia\" jeb \"Olimpiskais sportists no Krievijas\".", "link": "https://www.delfi.lv/sports/news/ziemas-olimpiskas-speles/zinas/sok-komisija-tretjakovs-nevareja-nezinat-par-dalibu-valsts-atbalstita-dopinga-programma.d?id=49538003"},
{"title": "Olimpisko čempionu bobslejā Zubkova un Vojevodas analīzēs konstatēta īpaši augsta sāls koncentrācija", "category": "Sports", "body": "2014. gada Soču olimpisko spēļu čempionu bobslejā Aleksandra Zubkova un Alekseja Vojevodas analīzēs, kas ņemtas sacensību laikā, konstatēta paaugstināta sāls koncentrācija, atsaucoties uz personiskiem informācijas avotiem, ziņo \"MatchTV.ru\". Pirmdien, 6. novembrī, Starptautiskās Olimpiskās komitejas ( SOK ) izmeklēšanas komisija Denisa Osvalda vadībā aizvadīja noklausīšanos Krievijas bobslejistu, skeletonistu un ātrslidotāju lietās, un šajā sēdē sportista statusā piedalījās pašreizējais Krievijas Bobsleja un skeletona federācijas prezidents  Aleksandrs Zubkovs . Zubkovs, kurš Pasaules Antidopinga aģentūras ( WADA ) neatkarīgās izmeklēšanas komisijas vadītāja  Ričarda Maklārena ziņojumā  bija iekļauts ar kodu \"A1000\", 23. februārī, bobsleja četrinieku sacensību dienā nodevis urīna analīžu paraugu, kurā sāls līmenis bijis 18,8 grami uz litru. Savukārt Vojevoda, kura koda numurs bijis \"A0947\", 17. februārī, bobsleja divnieku sacensību dienā, nodevis analīzes ar sāls līmeni 18,5 grami uz litru. Šajā zemeslodes daļā dzīvojošo attiecīgā vecuma cilvēku augstākā fizioloģiskā robeža ir 10,1 grami sāls uz litru. Izmeklētāju rīcībā esošā informācija liecina, ka Zobkova un Vojevodas analīzēs konstatētais sāls līmenis ir visaugstākais no visiem pārbaudītajiem paraugiem. Abi sportisti Soču olimpiskajās spēlēs izcīnīja divas zelta medaļas, triumfējot gan divnieku, gan četrinieku ekipāžu konkurencē. Maklārens savā otrajā ziņojumā apgalvoja, ka 2014. gada Soču olimpiskajās spēlēs manipulācijas veiktas ar 12 medaļnieku dopinga analīzēm, četri no tiem guvuši zelta medaļas. Maklārens norādīja, ka astoņu Krievijas sportistu Soču ziemas olimpisko spēļu laikā ņemtās dopinga analīzēs konstatēts tāds sāls līmenis, kāds cilvēka organismā fizioloģiski nav iespējams. Runa ir par divu sporta veidu pārstāvjiem, kas izcīnījuši kopumā četras zelta medaļas un par sudraba medaļas ieguvēju sieviešu konkurencē. Konkrēti vārdi un sporta veidu toreiz netika nosaukti. Savukārt divu Krievijas sieviešu hokeja izlases spēlētāju analīzēs atrasts vīriešu DNS, kas arī nav iespējams. Pēc Maklārena ziņojuma SOK izveidoja divas izmeklēšanas komisijas, kas pārbauda Krievijas sportistu Soču olimpiādes laikā nodotās analīzes, kā arī valsts saistību ar dopinga pārkāpumiem.", "link": "https://www.delfi.lv/sports/news/winter_sports/bobsleigh/olimpisko-cempionu-bobsleja-zubkova-un-vojevodas-analizes-konstateta-ipasi-augsta-sals-koncentracija.d?id=49421803"},
{"title": "Zubkovs neapstrīdēs CAS lēmumu par SOK diskvalifikācijas atstāšanu spēkā", "category": "Sports", "body": "Krievijas Bobsleja un skeletona federācijas (KBSF) prezidents  Aleksandrs Zubkovs  neapstrīdēs Starptautiskās Sporta apelācijas tiesas (CAS) lēmumu, pēc kura viņam atņemtas divas Sočos izcīnītās olimpiskās zelta medaļas, ziņo portāls \"insidethegames.biz\". CAS noraidīja Zubkova apelāciju par  Starptautiskās Olimpiskās komitejas (SOK) piespriesto mūža diskvalifikāciju  saistībā ar viņa līdzdalību dopinga mahinācijās pirms Soču ziemas olimpiskajām spēlēm un to laikā. Viņa gadījumā bija visvairāk pierādījumu par antidopinga pārkāpumiem, ieskaitot  neiespējami augstu sāls koncentrāciju bobslejista urīna analīzēs , turklāt CAS pieņēma, ka Zubkovs nodrošinājis tīra urīna paraugus pirms Soču olimpiādes, ar ko nomainīt nodotās analīzes sacensību laikā. Zubkova advokāts norādīja, ka pierādījumi pret viņa klientu esot \"vāji\"un CAS lēmums esot \"negodīgs\", tomēr bijušais sportists paziņojis, ka neiesniegs Šveices federālajā tiesā apelāciju par CAS spriedumu. \"Pēc ilgstošām konsultācijām ar advokātiem, ar ko sadarbojos, esmu nolēmis neiesniegt Šveices federālajā tiesā apelāciju par negodīgo CAS lēmumu manā lietā. Kā norādīja pieredzējuši juristi, tiesa izskata tikai procesuālos pārkāpumus CAS darbā, neanalizējot acīmredzami vājo pierādījumu bāzi. Pat ja es uzvarētu šajā lietā, nesasniegtu savu mērķi – atgūt reputāciju un labo vārdu sportā. Bezcerīgs tiesas process, kas atņemtu man daudz laika un pūļu, kā arī finanšu līdzekļu, – neredzu tam jēgu.\" teikts Zubkova izplatītajā paziņojumā. Zubkovs joprojām pastāv uz savu nevainību un norāda, ka viņa advokāti \"turpinās strādāt\", un drīzumā tikšot \"sasniegts mērķis, par ko jūs uzzināsiet tuvākajā laikā\". Aleksandrs Zubkovs bija viens no 11 Krievijas sportistiem, kuru apelāciju par SOK piespriesto diskvalifikāciju CAS noraidīja. Kā zināms,  28 krievu sportistu apelācijas CAS apmierināja .", "link": "https://www.delfi.lv/sports/news/winter_sports/bobsleigh/zubkovs-neapstrides-cas-lemumu-par-sok-diskvalifikacijas-atstasanu-speka.d?id=50176665"},
{"title": "Latvijas rekordists šķēpmešanā Vasiļevskis pretendē uz maija labākā Eiropas vieglatlēta godu", "category": "Sports", "body": "Latvijas rekordists šķēpmešanā Vadims Vasiļevskis pretendē uz maija labākā atlēta godu Eiropas Vieglatlētikas asociācijas vērtējumā. Pagājušajā mēnesī Vasiļevskis triumfēja \"Bigbank\" Zelta līgas vasaras sezonas atklāšanas sacensībās,  šķēpu raidot 88,22 metrus tālu un sasniedzot šīs sezonas labāko rezultātu pasaulē . Par Vasiļevski iespējams nobalsot  asociācijas interneta mājaslapā . Balsojums ilgs līdz 22.jūnijam. Balsojuma kopvērtējums sastāvēs no mediju, Eiropas Vieglatlētikas asociācijas ekspertu un līdzjutēju balsojuma. Kā ziņots,  martā par Eiropas labāko atlētu tika atzīts cits Latvijas šķēpmetējs, pasaules junioru rekordists Zigismunds Sirmais .", "link": "https://www.delfi.lv/sports/news/other_kinds/atlethics/latvijas-rekordists-skepmesana-vasilevskis-pretende-uz-maija-labaka-eiropas-vieglatleta-godu.d?id=38998547"},
{"title": "Vasiļevskim ceturtā vieta 'Dimanta līgas' posmā Oslo", "category": "Sports", "body": "Latvijas šķēpmetējs Vadims Vasiļevskis ceturtdien izcīnīja ceturto vietu IAAF \"Dimanta līgas\" piektajā posmā, kas notika Oslo. Vasiļevskis labākajā mēģinājumā šķēpu raidīja 80,50 metrus tālu. Uzvaru ar rezultātu 83,94 metriem izcīnīja Matiass de Zordo, otrais ar 82,07 metriem palika DĀR sportists Roberts Osthuizens, bet trešo vietu izcīnīja čehs Petrs Frīdrihs, kura rezultāts bija 81,09 metri. Latvijas rekordists šoreiz sacensības uzsāka neveiksmīgi, jo pirmajā mēģinājumā palika bez rezultāta, bet nākamajos trijos sasniedza zemus rezultātus - 74,92 metri, 75,38 metri un 77,90 metri. Savu dienas labāko rezultātu Vasiļevskis sasniedza piektajā mēģinājumā, bet sestajā atkal palika bez rezultāta. Kā ziņots, Vasiļevskis ar 88,22 metriem ir šī brīža sezonas labākā rezultāta īpašnieks pasaulē. Vasiļevskis bija vienīgais Latvijas pārstāvis šajā \"Dimanta līgas\" posmā. Pēc sacensībām Oslo \"Dimanta līga\" turpināsies ar posmiem Ņujorkā, Lozannā, Birmingemā, Parīzē, Monako, Stokholmā, Londonā un Cīrihē. Savukārt sacensību sezona noslēgsies ar 16.septembrī Briselē paredzētajām sacensībām. Jau vēstīts, ka katrā no 32 disciplīnām sportisti, kuri IAAF \"Dimanta līgas\" noslēgumā būs saņēmuši visvairāk punktu, tiks apbalvoti ar četru karātu dimantu, kura vērtība būs apmēram 80 tūkstoši ASV dolāru (44 tūkstoši latu). Šķēpmešanas distances kopvērtējumā pēc trijām no aizvadītajām sacensībām pašlaik pirmo vietu ar pieciem punktiem dala Frīdrihs un šoreiz piektajā pozīcijā palikušais soms Tero Pitkameki. Tāpat pieci punkti ir arī trešajā pozīcijā palikušajam Osthuizenam. Latvijas sportisti pie \"Dimantu līgas\" ieskaites punktiem pagaidām nav tikuši nevienā disciplīnā.", "link": "https://www.delfi.lv/sports/news/other_kinds/atlethics/vasilevskim-ceturta-vieta-dimanta-ligas-posma-oslo.d?id=39007491"},
{"title": "Londonas Olimpiādei šobrīd kvalificējušies desmit Latvijas sportisti", "category": "Sports", "body": "Šobrīd Londonas olimpiskajām spēlēm kvalificējušies desmit Latvijas sportisti, visi no tiem vieglatlēti, bet B normu pagaidām izpildījušas divas šķēpa metējas, informēja Latvijas Olimpiskās vienības pārstāve Marita Vilciņa. A normu izpildījuši Igors Kazakēvičs (50 km soļošana), Māris Urtāns (lodes grūšana), Vadims Vasiļevskis, Zigismunds Sirmais (abi šķēpa mešana), Edgars Eriņš (desmitcīņa), Aiga Grabuste (septiņcīņa) un Lauma Grīva (tāllēkšana). B normu izpildījuši Igors Sokolovs (vesera mešana) un Agnese Pastare (20 km soļošana). Latvijai ir garantēta arī viena vieta šķēpa mešanā sievietēm, bet B normu izpildījušas divas šķēpa metējas - Madara Palameika un Linda Mūze. Palameikai līdz A normai pagaidām pietrūkst 49, Mūzei - 86 centimetri, lai Londonā varētu startēt abas. Pretendentu pulkā ir arī Sinta Ozoliņa-Kovala, kas pagaidām nav izpildījusi normatīvu. Olimpiskajām spēlēm vieglatlētikā var kvalificēties trīs sportisti no valsts ar A normatīvu, taču ja izpildīts B normatīvs, tad tiesības startēt konkrētajā disciplīnā iegūst tikai viens. Ja kvalifikācija olimpiskajām spēlēm beigtos šodien, tad pēc vietas pasaules rangā Londonā tiesības startēt būtu ieguvuši arī džudisti Deniss Kozlovs, Aigars Mīlenbergs, Jevgeņijs Borodavko un Vladimirs Osnačs, pludmales volejbola komandas Mārtiņš Pļaviņš/Jānis Šmēdiņš, Aleksandrs Samoilovs/Ruslans Sorokins un tenisiste Anastasija Sevastova. Pēc vietas Starptautiskās Riteņbraucēju savienības (UCI) Nāciju vērtējumā kvalificētos arī divi BMX un pēc vietas UCI Eiropas tūres vērtējumā - divi šosejas riteņbraucēji. Tomēr minētajos sporta veidos kvalifikācija joprojām notiek, kādēļ vietas olimpiskajā komandā Londonā vēl nav garantētas. 2012. gada Londonas olimpiskās spēles notiks no 27. jūlija līdz 12. augustam.", "link": "https://www.delfi.lv/sports/news/other_kinds/other/londonas-olimpiadei-sobrid-kvalificejusies-desmit-latvijas-sportisti.d?id=39096193"},
{"title": "Latvijas vieglatlēti zaudē vietu Eiropas komandu čempionāta otrajā līgā", "category": "Sports", "body": "Latvijas vieglatlētikas izlase svētdien nodrošinājusi pieticīgo septīto vietu Eiropas komandu čempionātā otrajā jeb trešajā spēcīgākajā līgā, kas tai nākamajā sezonā liks startēt par līgu zemāk. Latvijas komanda tika pie 147 punktiem, kamēr pēdējā, astotajā vietā ar 134,5 punktiem ierindojās Slovākija. Pie uzvaras tikmēr tika Igaunija, kuras kontā 218 punkti. Otrajā vietā ar 215,5 punktiem ierindojās Bulgārija, bet trešo vietu ar 188,5 punktiem ieņēma sacensību saimniece Serbija. Virs Latvijas komandas atrodas arī Lietuva (185 punkti), Dānija (177,5 punkti) un Austrija (172 punkti). Pirmajā līgā iekļuva divas labākās komandas, bet divas vājākās komandas nākamajā gadā startēs trešajā līgā. Otrajā sacensību dienā svētdien Latvijas sportisti izcīnīja vienu uzvaru. To kārtslēkšanas sektorā ar atkārtotu personisko rekordu sasniedza Mareks Ārents - 5,30 metri. Tikmēr pie otrās vietas tāllēkšanā tika Lauma Grīva, uzrādot rezultātu 6,42 metri. Savukārt trešās vietas izcīnīja trīs Latvijas pārstāvji - Agata Strausa 1500 metru skrējienā (četras minūtes un 16,31 sekunde), Natālija Čakova augstlēkšanā (1,86 metri) un Ansis Brūns šķēpa mešanā (71,73 metri). Ceturtajā vietā 100 metru barjerskrējienā ierindojās Aiga Grabuste (13,79 sekundes) un 200 metru skrējienā Elvijs Misāns (21,29 metri). Piektās pozīcijas ieņēma Maksims Tkačovs (trīssoļlēkšanā - 15,45 metri) un Marlēna Reimane (200 metru skrējienā - 25,10 sekundes). Kristaps Valters (800 metri - minūte un 52,37 sekundes), Linda Batņa (5000 metri - 17 minūtes un 26,01 sekunde) un Konstantīns Savčuks (3000 metri - astoņas minūtes un 34,84 sekundes) tika pie sestajām vietām, bet septītās pozīcijas ieņēma Edgars Kononovs (diska mešana - 49,55 metri), Māris Grēniņš (110 metru barjerskrējiens - 15,05 sekundes), Kaspars Briška (3000 metru šķēršļu skrējiens - deviņas minūtes un 10,54 sekundes), kā arī 4x400 metru stafetes vīriešu komanda, uzrādot laiku trīs minūtes un 16,03 sekundes. Tikmēr ar pēdējām, astotajām vietām spiesti samierināties bija Karīna Orlova (vesera mešana - 38,23 metri), Grabuste (lodes grūšana - 12,90 metri) un 4x400 metru stafetes sieviešu komanda, kas finišēja pēc trīs minūtēm un 54,55 sekundēm. Jau vēstīts, ka sacensību pirmajā dienā, kad Latvijas izlase ieņēma dalītu septīto vietu, pie uzvarām lodes grūšanā tika Māris Urtāns, bet šķēpmešanas sacensībās - Madara Palameika. Jau ziņots, ka Eiropas komandu čempionāts šogad notika trešo reizi vēsturē, aizstājot Eiropas kausa izcīņas sacensības. Pirmajā gadā Latvijas izlase izcīnīja trešo vietu otrajā līgā, bet pērn palika piektajā vietā.", "link": "https://www.delfi.lv/sports/news/other_kinds/atlethics/latvijas-vieglatleti-zaude-vietu-eiropas-komandu-cempionata-otraja-liga.d?id=39174033"},
{"title": "Jurkevičam kārtējais Latvijas rekords 1500 metru distancē; izpildīts PČ normatīvs", "category": "Sports", "body": "Latvijas vidējo distanču skrējējs Dmitrijs Jurkevičs otrdien atkal laboja Latvijas rekordu 1500 metru distancē, izpildot arī šī gada pasaules čempionāta un nākamā gada Londonas olimpisko spēļu B normatīvus. Zviedrijā notikušajās vieglatlētikas sacensībās \"Sollentuna GP\" Jurkevičs finišēja pēc trijām minūtēm un 37,35 sekundēm, kas deva ceturto vietu. Uzvaru sacensībās izcīnīja kenijietis Ismails Kombičs, kuram Jurkevičs zaudēja 0,74 sekundes. Kā ziņots, savās iepriekšējās sacensībās, kas mēneša vidū tika aizvadītas Čehijā, Jurkevičs finišēja pēc trijām minūtēm un 38,71 sekundes, par gandrīz sekundi labojot Latvijas rekordu, ko pats skrējējs bija sasniedzis 2009.gada augustā. Tagad Jurkevičs arī izpildīja arī nākamo divu lielo sacensību kvalifikācijas B normatīvus, kas ir tieši minūte un 38 sekundes. Tāpat ceturtajā vietā sacensībās ierindojās arī augstlēcējs Normunds Pūpols. Latvijas sportists sākotnēji ar otro mēģinājumu pārvarēja 2,12 metru augstumā novietotu latiņu, bet 2,17 metru augstumam latvietis vairs nespēja pārlēkt.", "link": "https://www.delfi.lv/sports/news/other_kinds/atlethics/jurkevicam-kartejais-latvijas-rekords-1500-metru-distance-izpildits-pc-normativs.d?id=39307489"},
{"title": "J. Šmēdiņš/ Samoilovs ar vēl vienu uzvaru nodrošina vismaz devīto vietu Argentīnā", "category": "Sports", "body": "Latvijas pludmales volejbola duets Jānis Šmēdiņš/  Aleksandrs Samoilovs  piektdien  Argentīnas  \" Grand Slam \" turnīrā izcīnīja trešos uzvaru trīs spēlēs, tādējādi nodrošinot sev pirmo vietu apakšgrupā un vismaz devīto vietu kopvērtējumā. Priekšsacīkšu H grupas pēdējā spēlē Jānis Šmēdiņš/ Samoilovs ar 2-0 (21:16, 21:16) uzvarēja argentīniešus Pavlo Bjanči/ Pavlo Migelu Suaresu. Tā kā Latvijas duets savā apakšgrupā ieņēma pirmo vietu, tad viņi \"play off\" sāks no otrās spēļu kārtas. Izslēgšanas turnīram kvalificējās arī Toms Šmēdiņš/  Ruslans Sorokins , kuri F grupas pēdējā un izšķirošajā spēlē ar 2-1 (21:19, 25:27, 15:9) pieveica Alekseju Kuļešovu/ Dmitriju Jakovļevu no  Kazahstānas . Toms Šmēdiņš/ Sorokins savā grupā ieņēma trešo vietu un izslēgšanas turnīru sāka no pirmās kārtas, kurā tikās ar vāciešiem Sebastjanu Dolingeru/ Štefanu Vindšeifu. Latvijas duets mačā piekāpās 0-2 (15:21, 16:21), tādējādi kopvērtējumā ierindojoties dalītā 17.vietā. Tikmēr turnīru ar trīs zaudējumiem trīs spēlēs pabeidza vēl viens Latvijas pāris Mārtiņš Pļaviņš/ Jānis Pēda, kuri E grupas pēdējā spēlē ar 1-2 (11:21, 21:19, 27:29) piekāpās brazīliešiem Evandru Oliveiru/ Vitoru Felipem. Atgādinām, ka  priekšsacīkšu pirmajās divās spēlēs  uzvaras guva tikai Jānis Šmēdiņš/ Samoilovs, kamēr pārējiem diviem duetiem pirmajos mačos bija zaudējumi.", "link": "https://www.delfi.lv/sports/news/other_kinds/voleyball/j-smedins-samoilovs-ar-vel-vienu-uzvaru-nodrosina-vismaz-devito-vietu-argentina.d?id=43345659"},
{"title": "'Poliurs'/'Ozolnieki' pirmajā Latvijas volejbola čempionāta pusfināla spēlē pieveic 'Lāse-R'", "category": "Sports", "body": "\"Poliurs\"/\"Ozolnieki\" komanda sestdien sagādāja nelielu pārsteigumu un izcīnīja uzvaru \"Schenker\" Latvijas čempionāta volejbolā pirmajā pusfināla spēlē. \"Poliurs\"/\"Ozolnieki\" volejbolisti izbraukumā ar rezultātu 3-2 (25:17, 24:26, 19:25, 25:18, 15:11) pieveica \"Lāse-R\" komandu. Uzvarētājiem pa 13 punktiem guva Armands Āboliņš un Aivis Āboliņš. Savukārt \"Lāse-R\" komandai ar 25 punktiem palīdzēja Jānis Vāvers. Sērija ilgs līdz vienas komandas trim uzvarām. Otrais mačs nākamajā sestdienā risināsies Ozolniekos. Otrajā pusfināla sērijā sacentīsies \"Biolars\"/\"Jelgava\" un \"Daugavpils Universitātes\" komandas. Šī dueļa pirmais mačs risināsies svētdien, Jelgavā. Kā ziņots, Latvijas un Igaunijas apvienotajā čempionātā - \"Schenker\" līga - aizvadītajā nedēļas nogalē finālčetrinieka turnīrā piedalījās \"Lāse-R\" komanda, izcīnot trešo vietu.", "link": "https://www.delfi.lv/sports/news/other_kinds/voleyball/poliursozolnieki-pirmaja-latvijas-volejbola-cempionata-pusfinala-spele-pieveic-lase-r.d?id=43131106"},
{"title": "Pludmales volejbolisti Buivids/Pekmanis turpina cīnīties bez zaudējumiem pasaules U-21 čempionātā", "category": "Sports", "body": "Latvijas vīriešu pludmales volejbola duets Edvarts Buivids un Reinis Pekmanis piektdien izcīnīja uzvaru arī Horvātijā notiekošajā pasaules U-21 čempionāta otrajā spēlē. Ar devīto numuru izliktais Latvijas duets H apakšgrupas mačā ar rezultātu 2-0 (21:11, 24:22) pārspēja Tunisijas sportistus Čokri Arfaui un Vēlu Korbi, kuriem turnīrā ticis 25.numurs. Kā ziņots, pirms tam pirmajā spēlē Buivids un Pekmanis ar 2-0 (21:4, 21:13) uzvarēja Sentlūsijas pārstāvjus Augustinu Folkneru un Koenu Sēzaru, kuri izlikti ar 24.numuru. Izšķirošajā mačā par uzvaru apakšgrupā latvieši piektdienas vakarā spēkosies ar Sandro Venjeru un Hrvoje Pervanu, kuri izlikti ar astoto numuru. Tomēr jau tagad Buivids un Pekmanis ir garantējuši vietu izslēgšanas spēlēs. Vīriešu pamatturnīrā Latviju pārstāv viens pāris, jo kvalifikācijas sacensības iepriekš nespēja pārvarēt tajās ar otro numuru izliktie Toms Prokofjevs un Raimonds Liniņš. Sieviešu sacensības Latvijas pāri nav sākuši pārāk veiksmīgi - ar 19.numuru izliktās Laine Cielēna un Marta Ozoliņa cieta neveiksmes visos trijos pamatturnīra mačos un nespēja kvalificēties izslēgšanas cīņām, bet Alise Pastare un Monta Strazdiņa, kuras izliktas ar 32.numuru, tikušas pie viena panākuma divās cīņās un piektdien aizvadīs noslēdzošo cīņu par vietu nākamajā posmā. Cielēna/Ozoliņa pie vietas pamatsacensībās tika automātiski, bet Pastare/Strazdiņa tajās iekļuva, neskatoties uz to, ka kvalifikācijas sacensībās piedzīvoja zaudējumu jau pirmajā kārtā. Pēc grupu turnīra katras apakšgrupas uzvarētāji uzreiz kvalificēsies izslēgšanas turnīra otrajai kārtai, bet grupu otrās un trešās vietas ieguvēji spēkosies izslēgšanas turnīra pirmajā kārtā. Apakšgrupu ceturto vietu ieguvēji dalību sacensībās noslēgs ar ieņemtu dalītu 25.vietu. Kā ziņots, pirms divām nedēļām risinājās pasaules U-23 čempionāts, kurā augsto ceturto vietu izcīnīja Rihards Finsters un Aleksandrs Solovejs.", "link": "https://www.delfi.lv/sports/news/other_kinds/atlethics/pludmales-volejbolisti-buividspekmanis-turpina-cinities-bez-zaudejumiem-pasaules-u-21-cempionata.d?id=43426631"},
{"title": "'Knicks' prezidents norāda, ka Porziņģis nav vēlējies palikt Ņujorkā", "category": "Sports", "body": "Nacionālās basketbola asociācijas ( NBA ) komandas Ņujorkas \" Knicks \" prezidents Skots Perijs pēc  Kristapa Porziņģa  aizmainīšanas uz Dalasas \" Mavericks \" sacīja, ka pats latvietis nav vēlējies palikt komandā, tāpēc tika sperts šāds solis. Jau ziņots, ka šī  maiņas darījuma ietvaros uz Dalasu dosies Porziņģis , Tims Hārdevejs juniors, Kortnijs Lī un Trejs Burks, kamēr \"Knicks\" pretī saņems Deandrē Džordanu, Denisu Smitu junioru, Vesliju Metjūsu un divas izvēles tiesības drafta pirmajā kārtā. \"Mums ir sajūta, ka izdarījām visu pareizi,\" Perija teikto citē ESPN. \"Domājot par savas komandas veidošanu ilgtermiņā, mēs nevēlējāmies noslēgt maksimālo līgumu ar spēlētāju, kurš acīmredzami negribēja šeit atrasties. Tas nebūtu labi mūsu komandai un mūsu faniem.\" Tiesa, drīz pēc Perija teiktā Porziņģa \"Instagram\" profilā parādījās ieraksts, kurā teikts: \"Patiesība tāpat kļūs zināma,\" taču drīz tas tika izdzēsts. Perijs norādīja, ka Porziņģis viņu un ģenerālmenedžeri Skotu Periju informēja, ka vairs nevēlas būt daļa no mūsu grupas. Šī tikšanās esot bijusi mazāk nekā piecas minūtes ilga. \"Knicks\" prezidents norādīja, ka jau vairākas nedēļas bija redzams, ka Porziņģis nav apmierināts ar virzienu, kurā iet klubs. Tāpēc jau vairākas nedēļas tika runāts ar citām komandām par iespējamiem darījumiem. \"Kad notika tikšanās ar viņu, mēs jau bijām runājuši ar vairākām komandām. Tāpēc mēs nolēmām reaģēt,\" sacīja Perijs. Gaidāmajā vasarā \"Knicks\" komanda centīsies noslēgt līgumus ar kādu no NBA superzvaigznēm, jo par brīvajiem aģentiem kļūs Kevins Durants, Kavai Lenards un Kairijs Īrvings.", "link": "https://www.delfi.lv/sports/news/basketbols/knicks-prezidents-norada-ka-porzingis-nav-velejies-palikt-nujorka.d?id=50793509"},
{"title": "Kurucs NBA Zvaigžņu spēles nedēļas nogalē piedalīsies Uzlecošo zvaigžņu mačā", "category": "Sports", "body": "Latvijas basketbolists  Rodions Kurucs  no Bruklinas \"Nets\" iekļauts starp Nacionālās basketbola asociācijas ( NBA ) labākajiem pirmgadniekiem un piedalīsies Uzlecošo zvaigžņu mačā, kas norisināsies NBA  Zvaigžņu spēles  nedēļas ietvaros, vēsta NBA. Kurucs pārstāvēs Pasaules komandu, kas sacentīsies ar ASV basketbolistu veidoto komandu. Abu komandu sastāvos iekļauti spēlētāji, kuri aizvada pirmo vai otro sezonu NBA. Latvijas basketbolists šajā sezonā \"Nets\" sastāvā vidēji mačā gūst 9,7 punktus un izcīna 3,5 atlēkušās bumbas, vidēji laukumā pavadot 20,7 minūtes. Viņš sev izkarojis stabilu vietu pamatsastāvā. Kurucs Pasaules komandas sastāvā spēlēs kopā ar Ogugua Anunobiju (Toronto \"Raptors\"), Deandrē Eitonu (Fīniksas \"Suns\"), Bogdanu Bogdanoviču (Sakramento \"Kings\"), Luku Dončiču (Dalasas \"Macericks\"), Gildžesu-Aleksandru Šai (Losandželosas \"Clippers\"), Lauri Markanenu (Čikāgas \"Bulls\"), Džošu Okogī (Minesotas \"Timberwolves\"), Džedi Osmanu (Klīvlendas \"Cavaliers\") un Benu Simonsu (Filadelfijas \"76ers\"). Savukārt ASV komandā spēlēs Kuruca komandas biedrs \"Nets\" rindās Džerets Alens, Mārvins Beglijs (\"Kings\"), Lonzo Bols (Losandželosas \"Lakers\"), Džons Kolins (Atlantas \"Hawks\"), De'Ārons Fokss (\"Kings\"), Kails Kuzma (\"Lakers\"), Donovans Mičels (Jūtas \"Jazz\"), Džeisons Teitums (Bostonas \"Celtics\"), Trejs Jangs (\"Hawks\"). Mačs norisināsies 15. februārī Šarlotā. Iepriekš NBA Uzlecošo zvaigžņu spēlē piedalījās arī  Kristaps Porziņģi s , un savā debijas sezonā viņš šajā mačā guva 24 punktus, kā arī NBA Zvaigžņu spēles ietvaros uzvarēja meistarības konkursā. Nākamajā gadā latvietis arī tika iekļauts Uzlecošo zvaigžņu mačā, kā arī viņu iekļāva Zvaigžņu spēles komandas sastāvā, taču ceļgala krustenisko saišu savainojums viņam liedza dalību pērn notikušajā Zvaigžņu spēles nedēļas nogalē.", "link": "https://www.delfi.lv/sports/news/basketbols/kurucs-nba-zvaigznu-speles-nedelas-nogale-piedalisies-uzlecoso-zvaigznu-maca.d?id=50786007"},
{"title": "'LetBertansShoot' - Bertāna un 'Spurs' fani izaicina NBA", "category": "Sports", "body": "Pēc tam, kad Nacionālā basketbola asociācija (NBA) Zvaigžņu spēles trīspunktu konkursa dalībnieku sarakstā neiekļāva šī brīža līgas precīzāko tālmetienu izpildītāju Sanantonio \"Spurs\" latviešu snaiperi Dāvi Bertānu, rūjienieša un komandas fani sociālajos tīklos uzsākuši atbalsta akciju. Laikraksta \"The Athletic\" NBA apskatnieks Džabari Jangs svētdien publicēja informāciju par to, ka NBA atteikusies iekļaut Bertānu trīspunktu konkursā. Kā iemesls esot latvieša pārāk maz izmestie tālmetieni, lai gan tādi konkursa dalībnieki kā Dirks Novickis (Dalasas \"Mavericks\") un Sets Karijs (Portlendas \"Trail Blazers\") šosezon metuši mazāk trejačus par latvieti. Tiesa, šajos konkursos NBA vairāk rūpējas par atpazīstamību un šovu, tāpēc labprātāk izvēlas spilgtākus basketbolistus. Piemēram, NBA leģendai Novickim šī, visticamāk, ir pēdējā sezona karjerā, kamēr Karijs tālmetienu sacensībās varēs sacensties pret savu brāli Stefanu Kariju no Goldensteitas \"Warriors\". Tiesa, Janga izplatītā informācija pagaidām vēl ir neoficiāla, jo NBA Zvaigžņu spēles konkursu dalībnieku vārdus vēl nav publiskojuši. Drīz pēc informācijas parādīšanās par Bertāna neiekļaušanu sarosījās Latvijas basketbolista un \"Spurs\" fani okeāna abās pusēs. Pie Janga ieraksta sociālajos tīklos sākās aktīva diskusija un drīz vien populārs kļuva tēmturis \"LetBertansShoot\" (ļaujiet Bertānam mest). Atbalstu Bertāns saņēmis ne tikai no faniem, bet arī no komandas biedriem Patrika Mailza un Marko Belinelli. So I'm told Davis Bertans wanted to participate in the  #NBAAllStarGame2019  3-Pt contest, but got stiffed... apparently told he didn't shoot enough of them... weird because I swear there are at least 2 guys in the contest who doesn't either 🤷🏿‍♂️  #Spurs   @TheAthleticNBA — Jabari Young (@JabariJYoung)  January 28, 2019 🤦🏼‍♀️  pic.twitter.com/duAh77NZjB — opha_lyn (@owfallen)  January 28, 2019 Davis no invite??? — Patrick Mills (@Patty_Mills)  January 28, 2019 The 3 point contest is always one of my favorite events. I'll have to boycott it this year  @NBA . Your logic for not including him is flawed when you look at the other contestants.  #LetBertansShoot   #LetDavisShoot — geraldine (@spursgirl21)  January 29, 2019 Well, this sucks. I get that he's not a household name but the dude has been one of the best shooters in the world for a while and is leading the league in three-point percentage. He deserved an invite.  https://t.co/FQPsgtBTTu — Jeje Gomez (@JejeGomezNBA)  January 28, 2019 Still shooting less than the #1 3pt shooter in the league  @DBertans_42  - yet got the invite to AllStar weekend.  #snubbed   #letBertansShoot   @NBA   @NBAAllStar — Shoni (@shoni_nikole)  January 29, 2019 Invite  @DBertans_42  to  #NBAAllStar ⁠ ⁠  #3pointcontest   #Latvia  (  @spurs   @nba  )  #LetBertansShoot   #LetDavisShoot   pic.twitter.com/pgvngEm5Q6 — e.kasparsons (@E_Kasparsons)  January 28, 2019 #LetBertansshoot   #NBAAllStar   #GoSpursGo   @DBertans_42   pic.twitter.com/amd0NoCZQb — Toms Kalnītis (@TomsKalnitis)  January 28, 2019 As much as I want Bertans to take part in the 3-point shooting contest; it's crystal clear that he didn't get an invite because the contest revolves around fan favorites and pushed storylines. Again, I want him to be there and beat there but it's....ugh  #LetBertansShoot — Candle Gender (@niccoagustin__)  January 28, 2019 @NBA   @NBAAllStar   #LetBertansShoot   #LetDavisShoot  Since you guys want a show, he can do it blindfolded,so it's fair to the other guys.😉🔥👌🏼👌🏼👌🏼  @DBertans_42 — Anete Ozola (@Anete_8)  January 28, 2019 #LETBERTANSSHOOT   pic.twitter.com/OinhQR6N51 — Arnolds Timma (@ATimma)  January 28, 2019 I think it is clear that  @NBA  didn't want  @DBertans_42  to participate in the 3-Point Contest due to the fact that he is from Latvia and perhaps not so famous yet. I see it as total discrimination based on nationality  #LetBertansShoot — Roberts Vīksne (@Roberts_Viksne)  January 28, 2019 I kinda understand  @NBA  management worries that  @DBertans_42  could take the 3-point trophy  @NBAAllStar  by upsetting the Curry brothers, but, common, at least make it a fair play!  #LatvianLaser  leads the league in 3P% and can do it at scale (5/8 tonight  @spurs )!  #LetBertansShoot   pic.twitter.com/aUQNFhEf1c — Kaspars Osis (@KasparsOsis)  January 28, 2019", "link": "https://www.delfi.lv/sports/news/3-puslaiks/letbertansshoot-bertana-un-spurs-fani-izaicina-nba.d?id=50782057"},
{"title": "Par publiski pausto vēlmi tikt aizmainītam NBA piemērojusi Deivisam naudas sodu", "category": "Sports", "body": "Par publiski pausto vēlmi tikt aizmainītam uz citu komandu Nacionālā basketbola asociācija ( NBA ) piemērojusi Ņūorleānas \"Pelicans\" līderim Entonijam Deivisam naudas sodu. Soda mērs sastāda 50 000 dolāru (44 000 eiro). Publiski šādu basketbolista vēlmi gan izteica viņa aģents Ričs Pols, kurš vairākiem Ziemeļamerikas medijiem atklāja, ka Deiviss nepagarinās līgumu ar \"Pelicans\" un vēlas tikt aizmainīts uz konkurētspējīgāku komandu. NBA maiņas darījumu laiks noslēgsies 7.februārī, un pastāv iespējamība, ka Deiviss jau līdz tam laikam tiks aizmainīts. Šobrīd vislielākā interese par viņu esot Losandželosas \"Lakers\" komandai, kas gatava piedāvāt vairākus jaunos spēlētājus un drafta izvēles. Tāpat cīņā par basketbolistu esot gatava iesaistīties Ņujorkas \"Knicks\", turklāt nereāla nav varbūtība, ka darījumā tiks iekļauts arī latviešu zvaigzne  Kristaps Porziņģis . Tiesa, diezgan reāla ir arī iespēja, ka \"Pelicans\" pagaidīs līdz vasarai, kad maiņas darījumā ar to varētu iesaistīties arī Bostonas \"Celtics\", kam par Deivisu teorētiski varētu būt vilinošākais piedāvājums Ņūorleānas klubam. Interesi iegūt Deivisu savā sastāvā gan izrādījušas teju visas līgas komandas. Deivisam nākamā gada vasarā noslēgsies līgums ar \"Pelicans\", bet šovasar viņš ar komandu drīkstētu parakstīt jaunu kontraktu uz pieciem gadiem par kopējo summu 240 miljoni dolāru (210 miljoni eiro). Pašlaik 25 gadus vecais Deiviss ir viena no spožākajām NBA zvaigznēm. Visu savu karjeru viņš šajā līgā pavadījis \"Pelicans\" komandā, kas gan nav spējusi iesaistīties cīņā ar līgas vadošajām vienībām. No sešām Deivisa sezonā šajā klubā izslēgšanas turnīrs sasniegts tikai divreiz. Deiviss šosezon vidēji mačā guvis 29,3 punktus un izcīnījis 13,3 atlēkušās bumbas, kā arī bloķējis 2,6 metienus. Viņš piecas reizes iebalsots NBA Visu zvaigžņu spēlē, turklāt kopā ar ASV izlasi kļuvis arī par olimpisko un pasaules čempionu. \"Pelicans\" ar 23 uzvarām 51 mačā Rietumu konferences kopvērtējumā ieņem vien 12.vietu 15 komandu konkurencē, no izslēgšanas turnīra zonas atpaliekot par piecu panākumu tiesu.", "link": "https://www.delfi.lv/sports/news/basketbols/par-publiski-pausto-velmi-tikt-aizmainitam-nba-piemerojusi-deivisam-naudas-sodu.d?id=50787127"},
{"title": "Bertāns par dalību NBA trīspunktu metienu konkursā: nekad neesmu dzirdējis, ka metu pārāk maz", "category": "Sports", "body": "Latvijas basketbolists  Dāvis Bertāns  no Sanantonio \" Spurs \" komandas atzina, ka gribētu piedalīties Nacionālās basketbola asociācijas ( NBA ) Zvaigžņu spēles trīspunktu metienu konkursā, tomēr pagaidām nekas vēl neesot zināms. Jau vēstīts, ka medija \"The Athletic\" NBA apskatnieks Džabari Jangs svētdien publicēja informāciju par to, ka  NBA atteikusies iekļaut Bertānu trīspunktu konkursā.  Kā iemesls esot latvieša pārāk maz izmestie tālmetieni, lai gan tādi konkursa dalībnieki kā Dirks Novickis (Dalasas \"Mavericks\") un Sets Karijs (Portlendas \"Trail Blazers\") šosezon metuši mazāk trejačus par latvieti. \"Es ceru, ka tas varētu notikt, taču to vēl redzēsim. Protams, ka esmu ieinteresēts piedalīties, jo nekad nevar zināt, kad man vēl būs tāda iespēja. Kad biju mazāks, skatījos NBA trīspunktu metienu konkursu,\" pēc \"Spurs\" uzvaras pār Fīniksas \"Suns\" teica Bertāns. \"Man visdrīzāk nebūs iespēja piedalīties NBA Zvaigžņu spēlē, bet piedalīties vismaz trīspunktu metienu konkursā būtu lieliski.\" Drīz pēc informācijas parādīšanās par Bertāna neiekļaušanu sarosījās Latvijas basketbolista un \"Spurs\" fani okeāna abās pusēs, un sociālajā tīklā \"Twitter\"  parādījās tēmturis \"#LetBertansShoot\" (ļaujiet Bertānam mest). \"Jā, esmu redzējis šo akciju. Tā ir diezgan smieklīga. Taču no NBA neko neesmu dzirdējis kopš tā brīža, kad aģents man teica, ka es izdaru pārāk maz metienu. To es nekad iepriekš dzīvē nebiju dzirdējis,\" jokojot teica Bertāns. Šajā sezonā Bertāns vidēji realizē 48,7 procentus no saviem izmestajiem tālmetieniem, kas viņu padara par līgas līderi šajā rādītājā. Vidēji mačā latvietis gūst astoņus punktus un izcīna 3,4 atlēkušās bumbas.", "link": "https://www.delfi.lv/sports/news/basketbols/bertans-par-dalibu-nba-trispunktu-metienu-konkursa-nekad-neesmu-dzirdejis-ka-metu-parak-maz.d?id=50786149"},
{"title": "Latvijas sporta vēsture: Latvijas basketbola izlases olimpiskā debija", "category": "Sports", "body": "Pirms 82 gadiem, 1936. gada 7. augustā, Berlīnē  Latvijas basketbola izlase  debitēja olimpiskajās spēlēs. Savā olimpiskajā debijā mūsu basketbolisti spēlēja pret Urugvajas valstsvienību un izcīnīja uzvaru – 20:17. 11. vasaras olimpiskās spēles norisinājās Berlīnē 1936. gada 1.–16. augustā, un pirmoreiz olimpisko sacīkšu programmā tika iekļauts basketbols. Olimpiskajam basketbola turnīram bija pieteikušās 23 izlases, starp tām arī Eiropas čempionvienība – Latvijas izlase. Mūsu basketbolisti titulu bija izcīnījuši 1935. gada maijā Ženēvā un tobrīd bija aktuālie Eiropas čempioni. Olimpiskā turnīra pirmā spēle mūsējiem bija diezgan grūta. Urugvajas basketbolisti izrādījās sīksti pretinieki, spēlēja diezgan agresīvi un asi. Ja spēles sākumā bija 6:0 mūsējo labā, tad, tuvojoties pirmā puslaika beigām, bija vairs tikai viena punkta pārsvars – 9:8, bet puslaiks beidzās ar neizšķirtu – 11:11. Otrā puslaika sākumā komandas apmēram 10 minūtes spēlēja bez rezultāta izmaiņām. Bīstams signāls bija Urugvajas izvirzīšanās vadībā – 11:13. Pirmo reizi spēles gaitā mūsējie nonāca iedzinējos. Spēles aculiecinieki preses slejās ziņoja, ka vēl trīs minūtes līdz spēles beigām rezultāts bija 14:17 Urugvajas labā. Tomēr mūsējiem izdevās panākt un apsteigt pretinieku. Divas minūtes līdz beigām bija jau 18:17 Latvijas labā, un tad mūsējie vairāk centās nevis uzbrukt, bet pieturēt bumbu, lai tā nenonāk pie pretinieka. \"Urugvajiešu spēlētāji skraida pa laukumu pilnīgi apjukuši un nedabū vairs bumbu,\" ziņoja latviešu prese. Spēles izskaņā latviešu basketbolisti izmantoja vēl vienu izdevību, un olimpiskās debijas spēle noslēdzās ar 20:17 Latvijas valstsvienības labā. Rezultatīvākais Latvijas izlases sastāvā bija Džems Raudziņš, kurš guva 10 punktus, tostarp pēdējos četrus – gan izvirzot Latviju vadībā (18:17), gan nostiprinot uzvaru (20:17). Otrs rezultatīvākais ar 7 punktiem bija valstsvienības kapteinis Rūdolfs Jurciņš. Saskaņā ar sporta žurnālistu vērtējumu aizsardzībā labi darbojušies Eduards Andersons un Mārtiņš Grundmanis. Kaut arī pirmajā spēlē Latvijas basketbolistiem izdevās izcīnīt uzvaru, olimpiskā turnīra turpinājums vairs nebija veiksmīgs. Nākamajās kārtās mūsējie piekāpās Kanādai un Polijai, dalību olimpiskajās spēles pabeidzot dalītā 15.-18. vietā. Neliels mierinājums bija tas, ka zaudējumi bija piedzīvoti pret izlasēm, kas ieguva augstas vietas turnīrā. Kanāda kļuva par olimpisko vicečempioni, savukārt Polija izcīnīja 4. vietu – augstāko no Eiropas valstsvienībām. Olimpiskajā turnīrā savu pārākumu pilnībā apliecināja Ziemeļamerikas basketbols, \"paņemot\" visas medaļas. Par olimpiskajiem čempioniem kļuva ASV basketbolisti. 2. vietu ieņēma Kanāda, bet pie bronzas tika Meksika. Savukārt Latvijas uzvarētā Urugvaja izrādījās spēcīgākā Dienvidamerikas pārstāve un olimpiskā turnīra kopvērtējumā ieņēma 6. vietu. Daudz augstāk par Latviju.", "link": "https://www.delfi.lv/sports/news/basketbols/latvijas-sporta-vesture-latvijas-basketbola-izlases-olimpiska-debija.d?id=50279589"},
{"title": "Tretjakovam atņem Soču spēļu zeltu; Dukurs kļūst par olimpisko čempionu", "category": "Sports", "body": "Starptautiskā Olimpiskās komiteja (SOK) trešdien pieņēma lēmumu atņemt 2014. gada Soču olimpisko spēļu zelta medaļu Krievijas skeletonistam Aleksandram Tretjakovam, līdz ar to par olimpisko čempionu tagad kļuvis latvietis  Martins Dukurs , bet bronzas medaļa pienākas Tomasam Dukuram. SOK pieņēmusi lēmumu anulēt četru Krievijas sportistu rezultātus Soču olimpiskajās spēlēs. Bez Tretjakova sodu saņēmusi arī bronzas medaļas ieguvēja dāmu skeletonā Jeļena Ņikitina, kā arī citas skeletonistes Marija Orlova un Olga Potiļicina. Visi sportisti diskvalificēti par antidopinga kodeksa pārkāpumiem, viltojot dopinga proves. Krievu sportistiem uz mūžu aizliegts piedalīties olimpiskajās spēlēs, un viņi nevarēs startēt 2018. gada spēlēs Phjončhanā. Soču olimpiskajās spēlēs Martins Dukurs Tretjakovam četru braucienu summā zaudēja 0,81 sekundi, bet  Tomass Dukurs  bija ceturtajā vietā. Toreiz uz goda pjedestāla trešā pakāpiena kāpa amerikānis Metjū Antuāns. Tagad pēc Tretjakova diskvalifikācijas Martinam Dukuram pienākas zelta medaļa, sudrabs – Antuānam, bet bronza – Tomasam Dukuram. Martins Dukurs kļuvis par pirmo Latvijas sportistu kopš neatkarības atgūšanas, kurš kļuvis par ziemas olimpisko spēļu čempionu. Martins Dukurs 2010. gadā Vankūveras olimpiskajās spēlēs izcīnīja sudraba medaļu, kā arī piecas reizes kļuvis par pasaules čempionu un astoņas reizes triumfējis Pasaules kausa kopvērtējumā. Savukārt Tomasam Dukuram šī ir pirmā olimpiskā medaļa. Savukārt Lelde Priedulēna pēc Ņikitinas, Orlovas un Potiļicinas diskvalifikācijām Soču spēlēs pakāpās uz dalītu desmito vietu. 2016. gada decembrī Latvijas skeletona izlases galvenais treneris Dainis Dukurs sacīja, ka  šādi izcīnīta zelta medaļa viņiem nav vajadzīga, jo tā ir nozagta un netīra. Soču spēlēs sudraba medaļu izcīnīja Oskara Melbārža četrinieks, bet zelta godalgu izcīnījušā krieva Aleksandra Zubkova ekipāža arī tiek turēta aizdomās par antidopinga kodeksa pārkāpumiem. Kā ziņojām, oktobra beigās SOK izmeklēšanas komisija piesprieda mūža diskvalifikāciju diviem Krievijas slēpotājiem, kuru vidū bija Soču olimpiskais čempions Aleksandrs Ļegkovs. Krievijas sportisti jau ilgstoši tiek apsūdzēti sazvērestībā par dopinga lietošanu 2014. gada Soču olimpiskajās spēlēs.", "link": "https://www.delfi.lv/sports/news/ziemas-olimpiskas-speles/zinas/tretjakovam-atnem-socu-spelu-zeltu-dukurs-klust-par-olimpisko-cempionu.d?id=49473413"},
{"title": "Mediji: SOK anulē olimpiskā čempiona Ļegkova rezultātus Soču olimpiādē", "category": "Sports", "body": "Starptautiskās Olimpiskās komitejas ( SOK ) izmeklēšanas komisija, ko vada Deniss Osvalds, ir lēmusi par visu 2014. gada Soču olimpisko spēļu laikā uzrādīto rezultātu anulēšanu Krievijas slēpotājiem Aleksandram Ļegkovam un Jevgeņijam Belovam, ziņo krievu mediji. \"Visi krievu slēpotāju Ļegkova un Belova rezultāti 2014. gada olimpiādē tiks anulēti. Tā lēmusi Osvalda komisija,\" aģentūra \"R-Sport\" citē informācijas avotu, kas vēlējies palikt anonīms. Abiem sportistiem būs kategoriski liegta arī dalība nākamajās spēlēs Phjončhanā. Aleksandrs Ļegkovs Soču olimpiskajās spēlēs izcīnīja zelta medaļu 50 km individuālajā distancē un sudraba godalgu stafetē. Pēc Pasaules Antidopinga aģentūras ( WADA ) neatkarīgās izmeklēšanas komisijas ziņojuma par dopinga pārkāpumiem Krievijā un Soču olimpiādes laikā SOK izveidoja divas izmeklēšanas komisijas. Viena, ko vada Osvalds, pārbauda Soču laikā Krievijas sportistu nodotās dopinga analīzes, bet otra, ko vada Samuels Šmits, izmeklē Krievijas valsts ierēdņu saistību ar iespējamo dopinga pārkāpumu piesegšanu.", "link": "https://www.delfi.lv/sports/news/winter_sports/others/mediji-sok-anule-olimpiska-cempiona-legkova-rezultatus-socu-olimpiade.d?id=49402599"},
{"title": "Ekmanis: Zubkova diskvalifikācija pierāda, ka visi meli un tumšās lietas neizbēgami nāk gaismā", "category": "Sports", "body": "Starptautiskās Olimpiskās komitejas (SOK) piektdienas lēmums atņemt Krievijas bobslejistam Aleksandram Zubkovam 2014.gada Soču olimpiskajās spēlēs izcīnītās zelta medaļas ir pierādījums, ka visi meli un tumšās lietas neizbēgami nāk gaismā, uzskata Latvijas Bobsleja un skeletona federācijas (LBSF) ģenerālsekretārs  Zintis Ekmanis . Ziņots, ka SOK piektdien atņēma Zubkovam 2014.gada Soču olimpiskajās spēlēs izcīnītās zelta medaļas divniekos un četriniekos, līdz ar to, visticamāk, par olimpiskajiem čempioniem kļūs latviešu pilota Oskara Melbārža četrinieks ar stūmējiem Arvi Vilkasti, Daumantu Dreiškenu un Jāni Strengu. Ekmanis mēģinājis sazināties ar Latvijas komandu, bet latviešu bobslejisti atrodas Pasaules kausa trešā posma mājvietā Vistlerā, Kanādā, kur šobrīd ir ļoti agrs rīts. \"Mēģināju uzmodināt puišus. Taisnība uzvarēja. Tas pierāda to, ka visi meli un tumšās lietas neizbēgami nāk gaismā. Tas ir pats galvenais vēstījums ne tikai sportā, bet arī pārējās dzīves jomās. Visas tumšās lietas agri vai vēlu nāk gaismā,\" teica Ekmanis. Lēmums par medaļu pārdalījumu oficiāli jāpieņem Starptautiskajai Bobsleja un skeletona federācijai (IBSF). Zubkovs, tāpat kā virkne citu Krievijas sportistu, tika turēti aizdomās par dopinga provju viltošanu Soču Olimpiādes laikā. Šīs lietas izskatīja speciāla SOK komisija Denisa Osvalda vadībā, pēc kuras rekomendācijām, SOK arī pieņēmusi lēmumu atņemt Zubkovam zelta medaļas kā divnieku, tā četrinieku sacensībās. Kā vēstīts, šonedēļ  SOK atņēma Krievijas skeletonistam Aleksandram Tretjakovam 2014.gada Soču olimpiskajās spēlēs izcīnīto zelta medaļu , līdz ar to par olimpisko čempionu, visticamāk, kļūs Latvijas skeletona līderis Martins Dukurs, kurš Sočos palika otrais, bet viņa brālim Tomasam Dukuram pienāksies bronzas godalga. IBSF ceturtdien nolēma piemērot pagaidu diskvalifikāciju Tretjakovam un vēl trim skeletonistēm. Tiesa, IBSF pašlaik lēmusi tikai par Krievijas atlētu nepielaišanu sacensībām, nevis medaļu pārdali. Tāpat Zubkovam, kurš nesa Krievijas karogu Soču Olimpiādes atklāšanas ceremonijā, piešķirta mūža diskvalifikācija no olimpiskajām spēlēm. Tiesa, 43 gadus vecais bobslejists licis punktu savai karjerai un strādā par Krievijas Bobsleja federācijas prezidentu. Soču Olimpiādē bobsleja pilots Zubkovs ar stūmējiem Alekseju Vojevodu, Alekseju Ņegodailo un Dmitriju Truņenkovu, izcīnīja zelta medaļas četriniekos, kur otrā palika Oskara Melbārža ekipāža. Tāpat viņš ar Vojevodu triumfēja divniekos, kur Melbārdis ar Dreiškenu bija piektie, līdz ar to pēc krievu divnieka rezultātu anulēšanas latvieši būs ceturtie. SOK disciplinārā komisija ceturtdien izskatīja arī Krievijas bobsleja pilota Aleksandra Kasjanova lietu par viņa iespējamo saistību Soču dopinga skandālā. Kasjanovs un Maksims Belugins divniekos bija ceturtie, līdz ar to, arī viņiem saņemot diskvalifikāciju, Melbārdim un Dreiškenam ir iespējas cerēt uz bronzas medaļām. Četrinieku sacensībās Sočos trešie bija nu jau mūžībā aizgājušais amerikāņu pilots Stīvens Holkombs ar saviem stūmējiem, kuri tagad, visticamāk, tiks pie sudraba godalgām. Savukārt bronza tagad pienākas Kasjanovam, taču arī ja viņš tiks diskvalificēts, uz trešo vietu pakāpsies brita Džona Džeksona četrinieks. 14.vietu četrinieku sacensībās Sočos izcīnīja latviešu pilots Oskars Ķibermanis ar stūmējiem Helviju Lūsi, Vairi Leibomu un Raivi Broku. Tikmēr divniekos par olimpisko čempionu, visticamāk, kļūs šveicietis Beāts Hefti, sudrabu iegūs Holkomba ekipāža, bet trešais būs Kasjanovs, ja vien netiks diskvalificēts. Divniekos 16.vietu izcīnīja Ķibermanis ar stūmēju Leibomu.", "link": "https://www.delfi.lv/sports/news/winter_sports/bobsleigh/ekmanis-zubkova-diskvalifikacija-pierada-ka-visi-meli-un-tumsas-lietas-neizbegami-nak-gaisma.d?id=49482131"},
{"title": "CAS publiskojuši lēmuma motivējošo daļu Zubkova lietā", "category": "Sports", "body": "Starptautiskā Sporta arbitrāžas tiesa (CAS) publiskojusi motivējošo daļu bobslejista Aleksandra Zubkova lietā. Motivējošajā daļā Zubkova lietā CAS paskaidro, ja viņa dopinga analīzes nesaturēja aizliegtos preparātus, taču anormālais sāls līmenis tajās ļauj secināt, ka tīro analīžu paraugi bijuši sagatavoti iepriekš, lai Soču olimpisko spēļu laikā tos samainītu. Kā zināms, 2017. gada beigās  SOK  izmeklēšanas komisija anulēja vairāku desmitu Krievijas 2014. gada Soču ziemas olimpisko spēļu dalībnieku rezultātus. Viņu vidū bija arī Zubkovs un Ļegkovs, kam tika piemērota mūža diskvalifikācija no olimpiskajām spēlēm. CAS šo diskvalifikāciju atcēla, taču atstāja spēkā Zubkova rezultātu anulēšanu. Zubkovs ir divkārtējs Soču olimpisko spēļu čempions bobslejā. Pēc šīs olimpiādes viņš atvadījās no aktīvā sporta un kļuva par Krievijas Bobsleja un skeletona federācijas prezidentu. SOK diskvalifikācijas ietvaros viņam bija liegts apmeklēt Phjončhanas olimpiskās spēles. CAS atcēla SOK piespriesto 27 Krievijas sportistu diskvalifikāciju, bet 12 apelācijas tika daļēji apmierinātas.", "link": "https://www.delfi.lv/sports/news/winter_sports/bobsleigh/cas-publiskojusi-lemuma-motivejoso-dalu-zubkova-lieta.d?id=49965035"},
{"title": "Sirmais atzīts par Eiropas labāko vieglatlētu martā", "category": "Sports", "body": "Latvijas šķēpmetējs pēc pasaules junioru rekorda sasniegšanas atzīts par Eiropas labāko vieglatlētu martā. Eiropas kausa izcīņā mešanas disciplīnās martā Sofijā  Sirmais sasniedza rezultātu 84,47 metri , par 60 centimetriem labojot leģendārajam norvēģim Andreasam Tokildsenam kopš 2001.gada piederošo pasaules junioru rekordu. Otrais aptaujā par Eiropas labāko vieglatlētu martā palika britu skrējējs Mo Farahs, kurš uzvarēja Ņujorkas pusmaratonā. Savukārt trešo vietu aptaujā ieņēma slovāku soļotājs Matejs Tots, kurš sacensībās savās dzimtenē laboja nacionālo rekordu 50 kilometru distancē. Savukārt sieviešu konkurencē par labāko vieglatlēti martā atzīta britu jaunā skrējēja Šarlote Purdjū. Eiropas mēneša labākais vieglatlēts tiek noteikts pēc trīs balsojumiem – mediju, ekspertu un līdzjutēju balsojumiem.", "link": "https://www.delfi.lv/sports/news/other_kinds/atlethics/sirmais-atzits-par-eiropas-labako-vieglatletu-marta.d?id=38076437"},
{"title": "Latvijas šķēpmetējs Zigismunds Sirmais uzstāda jaunu pasaules junioru rekordu", "category": "Sports", "body": "Latvijas šķēpmetējs Zigismunds Sirmais svētdien ziemas Eiropas kausa izcīņā mešanas disciplīnās uzstādīja jaunu pasaules rekordu junioriem, uzrādot rezultātu 84,47 centimetri. Sirmais, kurš startēja pieaugušo konkurencē, jaunu rekordu uzstādīja jau pirmajā mēģinājumā, pārspējot olimpiskā čempiona Andrēasa Tūrkildsena no Norvēģijas 2001.gadā uzstādīto rekordu, kas bija 83,87 metri. Tādējādi Sirmais uzstādījis Latvijas ceturto visu laiku augstvērtīgāko rezultātu. Tālāk par jauno censoni metuši tikai Latvijas rekordists Vadims Vasiļevskis (90,73 metri), 2008.gada Pekinas olimpisko spēļu vicečempions Ainārs Kovals (86,64 metri) un Ēriks Rags (86,47 metri). Zīmīgi, ka Sirmais tādējādi apsteidzis olimpieti Voldemāru Lūsi, kurš iespējis 84,19 metrus tālu metienu. Sacensībās latvietis izcīnīja pārliecinošu uzvaru. Otrajā vietā palikušais Ukrainas sportists Oleksandrs Pjatnica savā labākajā mēģinājumā uzrādīja rezultātu 81,96 metri, savukārt trešais ar 79,49 metrus tālu raidījumu palika krievs Valērijs Iordans. Abi Sirmā sīvākie konkurenti uzstādīja personīgos rekordus. Jau ziņots, ka ar apņemšanos pārspēt norvēģa rezultātu Sirmais klajā nāca pagājušā gada septembrī, kad 18 gadus vecais sportists sacensībās Jūrmalā šķēpu raidīja 82,27 metrus tālu, sasniedzot jaunu Latvijas junioru rekordu un gada otro labāko rezultātu junioriem pasaulē. Sirmais ir pazīstamās treneres Valentīnas Eidukas audzēknis. Tikmēr astotajā vietā vecuma grupā līdz 23 gadiem ierindojās šķēpmetējs Ansis Brūns, kurš šķēpu raidīja 65,41 metru tālu. LETA jau ziņoja, ka sestdien Latvijas vesera metējs Igors Sokolovs ziemas Eiropas kausa izcīņā mešanas disciplīnās izcīnīja piekto vietu. Tikmēr cits Latvijas vesera metējs Edgars Gailis ieņēma priekšpēdējo, 15.vietu sacensībās vecuma grupā līdz 23 gadiem.", "link": "https://www.delfi.lv/sports/news/other_kinds/atlethics/latvijas-skepmetejs-zigismunds-sirmais-uzstada-jaunu-pasaules-junioru-rekordu.d?id=37491813"},
{"title": "Londonā izrādīta olimpiskā lāpa", "category": "Sports", "body": "Trešdien Londonā izrādīta olimpiskā lāpa, kura nākamgad uzsāks ceļojumu pa Lielbritāniju un ar kuru aizdegs 2012. gada Olimpisko spēļu uguni, vēsta spēļu mājas lapa. Lāpa izgatavota no alumīnija un apzeltīta. Tā sver tikai 800 gramus un ir 800 mm augsta, lāpas korpusā ir 8000 atveres, kas simbolizē olimpiskās stafetes jūdžu skaitu, bet trijstūra forma simbolizē trešās Olimpiskās spēles, kas notiks Londonā. Iepriekš Lielbritānijas galvaspilsēta spēles uzņēma 1908. un 1948. gadā.  Lāpas dizaina autori ir starptautiski atzīti dizaineri Edvards Bārbers un Džejs Osgerbijs. Olimpiskā uguns Londonā no Grieķijas tiks nogādāta nākamā gada 18.maijā, pēc kam  lāpa dosies ceļojumā pa Lielbritāniju , un 27. jūnijā nokļūs Olimpiskajā stadionā, kur notiks spēļu atklāšanas ceremonija un olimpiskās uguns aizdegšana.", "link": "https://www.delfi.lv/sports/news/other_kinds/other/londona-izradita-olimpiska-lapa.d?id=38974369"},
{"title": "Krievijas vesera metējai Lisenko dopinga dēļ atņem Londonas olimpiādes zelta medaļu", "category": "Sports", "body": "Krievija pazaudējusi vēl vienu olimpisko čempionu titulu - par dopinga pārkāpumiem 2012. gada Londonas olimpisko spēļu zelta medaļa tiek atņemta krievu vesera metējai Tatjanai Lisenko, paziņojusi Starptautiskā Olimpiskā komiteja ( SOK ). Atkārtoti pārbaudītajās sportistes analīzēs konstatēts steroīds dehidrohlorometiltestosterons. Londonas olimpiādē Lisenko uzvarēja ar rezultātu 78,18 metri, ko sasniedza pēdējā mēģinājumā. Pēc krievietes diskvalifikācijas par divkārtējo olimpisko čempioni līdz ar to kļūs poliete Anita Volodarčika, kura Londonā palika otrā, bet šogad Rio olimpiskajās spēlēs triumfēja ar jaunu pasaules rekordu. Par vienu pozīciju augstāk paceļas un augstāka kaluma medaļu iegūst vāciete Betija Haidlere, kura Londonā palika trešā, bet bronza tiek ķīnietei Žanai Vensju. Kā ziņojām, pēc atkārtotām 2008. un 2012. gada olimpisko spēļu dopinga analīžu pārbaudēm diskvalificēti vairāki olimpiskie čempioni, ieskaitot  Krievijas sprinta sieviešu komandu  un  svarcēlājus .", "link": "https://www.delfi.lv/sports/news/other_kinds/atlethics/krievijas-vesera-metejai-lisenko-dopinga-del-atnem-londonas-olimpiades-zelta-medalu.d?id=48009219"},
{"title": "Olimpiskā čempione septiņcīņā Enisa-Hila atvadās no sporta", "category": "Sports", "body": "Britu olimpiskā un pasaules čempione septiņcīņā Džesika Enisa-Hila paziņojusi, ka atvadās no profesionālā sporta, ziņo BBC. Pēc uzvaras 2012. gada Londonas olimpiskajās spēlēs sportiste paņēma pārtraukumu, lai kļūtu par māmiņu, un atgriezās sportā. Šāgada  Riodežaneiro olimpiskajās spēlēs Enisa-Hila savai medaļu kolekcijai pievienoja sudraba godalgu , finišējot 35 punktus aiz beļģietes Nafisatu Tjamas. \"Sports man atstās vienreizējas atmiņas - no mana pirmā pasaules čempiones titula 2009. gadā Berlīnē līdz 2016. gada Riodežaneiro olimpiskajām spēlēm. Man paveicies ar lielisku karjeru sporta veidā, ko ļoti mīlu un šis bija viens no smagākajiem lēmumiem, ko esmu pieņēmusi. Taču es zinu, ka aiziet no sporta šobrīd ir pareizais lēmums. Vienmēr esmu teikusi, ka gribu atvadīties no sava sporta veida, kamēr esmu virsotnē,\" teikts 30 gadus vecās sportistes \"Instagram\" kontā ievietotajā paziņojumā. Amazing memories...from my first world title in Berlin 2009 to Rio 2016 I'm so fortunate to have had such an amazing career within the sport I love and this has been one of the toughest decisions I've had to make. But I know that retiring now is right. I've always said I want to leave my sport on a high and have no regrets and I can truly say that. I want to thank my family and incredible team who have spent so much of their time supporting me and enabling me to achieve my dreams. Also a huge thank you to all those people who have supported and followed my career over the years x", "link": "https://www.delfi.lv/sports/news/other_kinds/atlethics/olimpiska-cempione-septincina-enisa-hila-atvadas-no-sporta.d?id=48015387"},
{"title": "Gatis Kruglaužs: Ar skaistu spēli vien ir par maz", "category": "Sports", "body": "Traumu guvušā čempionāta rezultatīvākā spēlētāja Morozova vietā ielika Briļinu. Komandu treneru uzstādījums uz spēli – cīņa par katru ledus pleķīti, daudz spēka spēles, padarīja šo maču ļoti aizraujošu. Svarīgi šādā spēlē komandai gūt pirmos vārtus, tādējādi iegūt papildus pārliecību. Jau ar pirmajām minūtēm Krievijas izlase uzbruka aktīvāk un sāka atgādināt Tihonova laiku bīstamo \"sarkano mašīnu\", no kuras baidījās visi. Krievijas izlases apņēmība gūt pirmos vārtus vainagojās ar panākumiem. Viņi prasmīgi realizēja skaitlisko vairākumu un pārpildītajās tribīnēs valdīja līksmība – Malkins guva vārtus. Izdevība pēc iespējas ātrāk iegūt vēl solīdāku pārsvaru radās pāris minūtes vēlāk, jo uz sodīto soliņa atpūtās somu hokejists. Nepaveicās Ovečkinam, kurš nenovaldīja ripu un šī kļūda dārgi maksāja - somi, spēlējot mazākumā, izlīdzināja rezultātu.   Nedomāju, ka somi apzināti spēlēja uz rezultātu saglabāšanu, tomēr šāds scenārijs viņiem bija izdevīgāks. Noturēt aizsardzību un spēlēt uz pretuzbrukumiem. Krievijas izlase visu spēli diktēja savus noteikumus, turpretī somi prasmīgi, ar Lehtonenu vārtos, pielāgojās, gaidot kādu kļūdu. Par apbēdinājumu čempionāta rīkotājiem arī sagaidīja. Šāds futbolam vairāk raksturīgs rezultāts – 1:1 palika nemainīgs līdz pamatlaika beigām. Papildlaikā Krievija turpināja uzbrukumu ofensīvu un brīžiem Somijai nekas cits neatlika, kā vienkārši raidīt ripu ārā no savas zonas. Krievijas izlases vārtsargam Jerjominam ilgu laiku paliks atmiņā epizode, kurā Koivu zibenīgi viņam izsita no rokām nūju un raidīja ripu starp kājsargiem. Krievijas izlases komandas emocijas visspilgtāk raksturoja spēlētāja Ovečkina sejas izteiksme: Pilnīgs murgs!  Vakarpusē spēlējošie – Kanāda un Zviedrija , nedaudz apbēdināja hokeja gardēžus – lielākie vaininieki bija kanādieši, kuri pirmajā periodā iemetot trīs ripas zviedru cietoksnī, nokārtoja formalitātes jautājumā \"Kurš ir stiprāks?\" Atšķirībā no iepriekšējā mača Somija – Krievija, kur ik pa brīdim nodārdēja laukuma apmales, kā vēstījums par laukumā notiekošajiem spēka paņēmieniem, šeit spēlētāji izturējās viens pret otru pieklājīgi. Kanādieši punktuāli izpildīja trenera norādes, neļaujot jau viduszonā zviedriem sākt vērpt kombinācijas. Otrā perioda sākumā zviedri uz mirkli atjaunoja intrigu - 1:3, bet... tikai uz mirkli -Nešs atkal nolika zviedrus uz lāpstiņām – 4:1. Zviedrijas izlase neatrada nekādus argumentus, lai mainītu spēles gaitu. Negaidīti viegli kanādieši iesoļoja finālā, kur viņus jau gaidīja somi.", "link": "https://www.delfi.lv/sports/news/hokejs/gatis-kruglauzs-ar-skaistu-speli-vien-ir-par-maz.d?id=17848138"},
{"title": "Jānim Šmēdiņam/ Samoilovam vienīgajiem no Latvijas duetiem uzvaras Argentīnas 'Grand Slam'(23:30)", "category": "Sports", "body": "Latvijas pludmales volejbolisti  Jānis Šmēdiņš  un  Aleksandrs Samoilovs  ar divām uzvarām ceturtdien iesāka Argentīnas \"Grand Slam\" turnīru, bet pārējie divi citi Latvijas dueti piedzīvoja zaudējumus savos pirmajos divos mačos. J.Šmēdiņš/ Samoilovs savā pirmajā spēlē ar 2-0 (21:15, 21:15) uzvarēja norvēģus Īveru Andrēasu Hūremu/ Jeiru Eitunu, bet otrajā mačā ar 2-0 (21:16, 21:17) pieveica šveiciešus Filipu Gabatūleru/ Jonasu Veingartu.  Vēl priekšsacīkšu pēdējā spēlē J.Šmēdiņš/ Samoilovs spēlēs pret mājiniekiem Pavlo Bjanči/ Pavlo Migelu Suaresu, bet jau pirms šīs spēles Latvijas duets sev ir nodrošinājis dalību izslēgšanas spēlēs.  Mārtiņš Pļaviņš / Jānis Pēda, kuri izlikti ar 21.numuru, pirmajā E apakšgrupas spēlē ar 0-2 (16:21, 18:21) piekāpās vāciešiem Džonatanam Erdmanam un Kajam Matisikam (26.numurs), bet pēc tam ar 1-2 (17:21, 21:18, 13:15) atzina arī Brazīlijas dueta Rikardu Santušs/ Alvaru Filju (12.umurs) pārākumu. Piektdien priekšsacīkšu pēdējā spēlē viņiem jāspēlē pret citu brazīļu duetu Evandru Oliveiru/ Vitoru Felipi (28.). Toms Šmēdiņš un  Ruslans Sorokins , kuriem ticis 22.numurs, pirmajā spēlē ar 0-2 (21:23, 18:21) zaudēja Nīderlandes sportistiem Dānam Spijkersam/Kristiānam Varenhorstam, bet tad smagi ar 0-2 (11:21, 13:21) piekāpās arī poļiem Gžegožam Fijalekam/ Mariušam Prudelam. Šim latvijas duetam priekšsacīkšu pēdējā spēlē pretiniekos būs Aleksejs Kuļešovs/ Dmitrijs Jakovļevs no Kazahstānas. Pēc priekšsacīkstēms katras grupas labākais duets uzreiz iekļūs \"play off\" otrajā kārtā, bet otrās un trešās vietas ieguvēji izslēgšanas cīņas sāks ar pirmo kārtu. Tā ir pirmā reize, kad Latviju \"Grand Slam\" sacensībās pamatturnīrā pārstāv trīs pāri.", "link": "https://www.delfi.lv/sports/news/other_kinds/voleyball/janim-smedinam-samoilovam-vienigajiem-no-latvijas-duetiem-uzvaras-argentinas-grand-slam2330.d?id=43342223"},
{"title": "Latvijas pludmales volejbolistēm Cielēnai/Ozoliņai trešais zaudējums pasaules U-21 čempionātā", "category": "Sports", "body": "Latvijas sieviešu pludmales volejbola duets Laine Cielēna un Marta Ozoliņa piektdien cieta trešo zaudējumu Horvātijā notiekošajās pasaules U-21 čempionāta apakšgrupu sacensībās. Ar 19.numuru izliktās Cielēna/Ozoliņa C apakšgrupas trešās kārtas mačā ar 0-2 (15:21, 17:21) piekāpās francūzietēm Marko Karerē un Ofēlijai Lisonai, kuras izliktas ar 30.numuru. Šis bija latviešu trešais zaudējums tikpat spēlēs, kas nozīmē, ka apakšgrupu turnīrs viņām beidzies bez iekļūšanas izslēgšanas spēlēs. Kā ziņots, pirmajā mačā Cielēna/Ozoliņa ar rezultātu 0-2 (16:21, 16:21) zaudēja norvēģietēm Benediktei Māseidei un Viktorijai Hjēlbergai, kurām piešķirts 14.numurs. Savukārt otrajā grupas mačā latvietes ar 0-2 (13:21, 14:21) atzina arī turnīra trešo numuru Nīnas Betšārtas un Nikolas Eiholzeres no Šveices pārākumu. Piektdien cīņu par vietu izslēgšanas spēlēs turpinās ar 32.numuru izliktās Alise Pastare un Monta Strazdiņa, kas A apakšgrupas noslēdzošajā cīņā sacentīsies ar 17.numuru izliktajām japānietēm Čijo Suzuki un Satono Išicubo. Kā ziņots, apakšgrupas pirmajā cīņā latvietes ar 0-2 (10:21, 12:21) pārliecinoši zaudēja Žrinkai Zutalo un Sārai Radanovičai no Horvātijas, kurām ticis pirmais numurs. Savukārt otrajā mačā Pastare/Strazdiņa izcīnīja uzvaru, kad ar rezultātu 2-0 (21:15, 21:5) sagrāva ar 16.numuru izliktās zviedrietes Annikenu Rodstremu un Susannu Nūrdgrenu. Cielēna/Ozoliņa pie vietas pamatsacensībās tika automātiski, bet Pastare/Strazdiņa tajās iekļuva, neskatoties uz to, ka kvalifikācijas sacensībās piedzīvoja zaudējumu jau pirmajā kārtā. Pēc grupu turnīra katras apakšgrupas uzvarētāji uzreiz kvalificēsies izslēgšanas turnīra otrajai kārtai, bet grupu otrās un trešās vietas ieguvēji spēkosies izslēgšanas turnīra pirmajā kārtā. Apakšgrupu ceturto vietu ieguvēji dalību sacensībās noslēgs ar ieņemtu dalītu 25.vietu. Kā ziņots, pirms divām nedēļām risinājās pasaules U-23 čempionāts, kurā augsto ceturto vietu izcīnīja Rihards Finsters un Aleksandrs Solovejs.", "link": "https://www.delfi.lv/sports/news/other_kinds/atlethics/latvijas-pludmales-volejbolistem-cielenaiozolinai-tresais-zaudejums-pasaules-u-21-cempionata.d?id=43426625"},
{"title": "Latvijas pludmales volejbolisti piedzīvo zaudējumu 'Grand Slam' posma kvalifikācijā", "category": "Sports", "body": "Latvijas pludmales volejbolisti trešdien nespēja kvalificēties Polijā notiekošā \"Grand Slam\" posma pamatsacensībām. Kvalifikācijas turnīra pirmās kārtas cīņā Haralds Regža un Armands Āboliņš ar rezultātu 0-2 (15:21, 19:21) piekāpās vāciešiem Markusam Bekermanam un Mišam Urbackam. Savukārt Toms Šmēdiņš un Edgars Točs ar 1-2 (20:22, 21:19, 16:18) piekāpās Danielam Milneram un Jergam Vuclam no Austrijas.  Turnīra pamatsacensībās jau iekļuvuši olimpisko spēļu bronzas medaļas ieguvēji Mārtiņš Pļaviņš/ Jānis Šmēdiņš , kā arī Aleksandrs Samoilovs/ Ruslans Sorokins .", "link": "https://www.delfi.lv/sports/news/other_kinds/voleyball/latvijas-pludmales-volejbolisti-piedzivo-zaudejumu-grand-slam-posma-kvalifikacija.d?id=42595388"},
{"title": "Kurucs izceļas ar 9+10 zaudējumā pret Bertāna pārstāvēto 'Spurs'", "category": "Sports", "body": "Latvijas basketbolists Rodions Kurucs ceturtdien guva deviņus punktus un izcīnīja desmit atlēkušās bumbas, kamēr viņa pārstāvētā Bruklinas \" Nets \" komanda Nacionālās basketbola asociācijas ( NBA ) regulārā čempionāta mačā izbraukumā ar rezultātu 114:117 (25:29, 26:23, 38:33, 25:32) piekāpās cita latvieša Dāvja Bertāna pārstāvētajai Sanantonio \" Spurs \". \"Spurs\" basketbolistiem šī bija ceturtā uzvara pēc kārtas. Lai arī \"Spurs\" šajā spēlē guva uzvaru, visproduktīvāko sniegumu no abiem latviešiem nodemonstrēja Kurucs, kurš, dodoties \"Nets\" starta sastāvā, laukumā pavadītajās 27 minūtēs izcēlās ar deviņiem punktiem un desmit atlēkušajām bumbām. Viņš grozā raidīja četrus no pieciem divpunktu metieniem un vienu no diviem \"sodiņiem\", kamēr visi trīs trīspunktnieki lidoja grozam secen. Vēl Kurucs atzīmējās ar desmit atlēkušajām bumbām, vienu rezultatīvu piespēli, vienu pārtvertu bumbu, trim kļūdām un trim piezīmēm. Kamēr Latvijas basketbolists bija laukumā, \"Nets\" zaudēja par pieciem punktiem vairāk nekā iemeta, kas bija ceturtais sliktākais rādītājs komandā. Bertāns šoreiz spēlē iesaistījās no rezervistu soliņa un nospēlētajās 22 minūtēs guva trīs punktus. Viņš iemeta vienu no sešiem trejačiem, bet nerealizēja vienīgo divpunktnieku. Tāpat viņa kontā arī trīs atlēkušās bumbas un trīs rezultatīvas piespēles, kā arī divas piezīmes. \"Spurs\" sastāvā rezultatīvākais ar 26 punktiem bija Deriks Vaits, bet ar 20 punktiem un 13 atlēkušajām bumbām atzīmējās Lamarkuss Oldridžs. Pēc trīs maču izlaišanas laukumā atgriezās viens no Sanantonio komandas līderiem Demars Derouzens, kurš izcēlās ar 15 punktiem un desmit atlēkušajām bumbām. Savukārt \"Nets\" rindās ar 25 punktiem un deviņām rezultatīvām piespēlēm izcēlās D'Endželo Rasels, kamēr pa 18 punktiem guva Džo Heriss un Demars Kerols. Abas komandas aizvadīja ļoti spraigu maču, turklāt pirmajā puslaikā Bertānam tika pārsista uzacs, bet viņš varēja atgriezties laukumā. Savukārt vēl ceturtās ceturtdaļas ievadā \"Nets\" atradās vadībā ar septiņu punktu pārsvaru (97:90). Tiesa, \"Spurs\" ātri vien šo deficītu likvidēja un pārņēma vadību. Vēl nepilnas piecas sekundes pirms pamatlaika beigām \"Nets\" basketbolists Šabazs Napjērs ar precīzu trīspunktnieku panāca 114:115, tomēr brīdi pēc tam Oldridžs realizēja divus svarīgus soda metienus. \"Spurs\" ar 31 uzvaru 53 spēlēs atrodas Rietumu konferences piektajā vietā, kamēr \"Nets\" ar 28 panākumiem 53 mačos ir sestā Austrumos. Nākamo cīņu \"Spurs\" aizvadīs sestdien, kad uzņems Ņūorleānas \"Pelicans\", bet \"Nets\"arī sestdien viesosies pie Orlando \"Magic\".", "link": "https://www.delfi.lv/sports/news/basketbols/kurucs-izcelas-ar-910-zaudejuma-pret-bertana-parstaveto-spurs.d?id=50793441"},
{"title": "NBA noraida Bertāna vēlmi piedalīties Zvaigžņu spēles trīspunktu metienu konkursā", "category": "Sports", "body": "Nacionālās basketbola asociācijas ( NBA )  vadība esot atraidījusi latviešu snaipera  Dāvja Bertāna  vēlmi piedalīties līgas Visu zvaigžņu spēles trīspunktu metienu konkursā, vēsta laikraksta \"The Athletic\" apskatnieks Džabari Jangs. Kā norāda Jangs, Sanantonio \" Spurs \" komandu pārstāvošais Bertāns esot vēlējies piedalīties trīspunktnieku konkursā, tomēr NBA atteikusi. Kā iemesls esot latvieša pārāk maz izmestie tālmetieni, lai gan tādi konkursa dalībnieki kā  Dirks Novickis  (Dalasas \"Mavericks\") un Sets Karijs (Portlendas \"Trail Blazers\") šosezon metuši mazāk trejačus par latvieti. Tiesa, šajos konkursos NBA vairāk rūpējas par atpazīstamību un šovu, tāpēc labprātāk izvēlas spilgtākus basketbolistus. Piemēram, NBA leģendai Novickim šī, visticamāk, ir pēdējā sezona karjerā, kamēr Karijs tālmetienu sacensībās varēs sacensties pret savu brāli Stefanu Kariju no Goldensteitas \"Warriors\". Bertāns šosezon vidēji spēlē iemetis 7,7 punktus un izcīnījis 3,5 atlēkušās bumbas, aizvadot savu individuāli veiksmīgāko sezonu. Viņš šosezon tālmetienus realizējis ar 49,2% precizitāti, kas ir labākais rādītājs NBA. Šīs sezonas NBA Visu zvaigžņu spēle notiks 17.februārī Šarlotā, kur mājas spēles aizvada \"Hornets\" vienība.", "link": "https://www.delfi.lv/sports/news/basketbols/nba-noraida-bertana-velmi-piedalities-zvaigznu-speles-trispunktu-metienu-konkursa.d?id=50779145"},
{"title": "Video: Dāvis Bertāns pretendē uz nedēļas kuriozu", "category": "Sports", "body": "Nacionālajā basketbola asociācijā ( NBA ) jau par tradīciju kļuvis leģendārā centra spēlētāja Šakila O'Nīla kuriozu tops rubrikā \"Shaqtin' a Fool\", un šonedēļ starp pretendentiem iekļuvis arī latvietis  Dāvis Bertāns  no Sanantonio \" Spurs \". Bertāns svētdien aizvadīja sezonas rezultatīvāko maču,  gūstot 21 punktu un palīdzot \"Spurs\" komandai izcīnīt uzvaru  pār Vašingtonas \"Wizards\". Taču vienā no ātrajiem uzbrukumiem Bertāns izpildīja ļoti neprecīzu \"alley oop\" piespēli Rūdijam Gejam. Šo epizodi piefiksēja arī \"Shaqtin' a Fool\" oficiālais \"Twitter\" profils, kas nozīmē, ka latvietis ir starp pretendētiem uz nedēļas kurioza statusu. There are alley-oops and then there are Davis Dimes 😂 #Shaqtin   pic.twitter.com/AA4bq0xK6i — Shaqtin' a Fool (@shaqtin)  January 28, 2019", "link": "https://www.delfi.lv/sports/news/3-puslaiks/video-davis-bertans-pretende-uz-nedelas-kuriozu.d?id=50778855"},
{"title": "Entonijs Deiviss varētu tikt sodīts par publiski pausto vēlmi tikt aizmainītam", "category": "Sports", "body": "Nacionālās basketbola asociācijas (NBA) superzvaigzne Entonijs Deiviss varētu tikt sodīts par publiski pausto vēlmi tikt aizmainītam uz citu vienību, vēsta ESPN. Deiviss pieprasījis Ņūorleānas \"Pelicans\" komandai sevi aizmainīt uz citu vienību. Par šādu vēlmi kluba vadību informējis spēlētāja aģents Ričs Pols, turklāt basketbolists vēlas tikt aizmainīts uz komandu, kas spēj regulāri uzvarēt un iesaistīties cīņā par NBA čempiontitulu. Šiem notikumiem līdz sekojusi arī NBA vadība, kas sākusi izmeklēšanu, lai lemtu par to, vai sodīt Deivisu, jo vēlme tikt aizmainītam caur viņa aģentu tika paziņota publiski, kas neatbilst līgas normām. NBA maiņas darījumu laiks noslēgsies 7.februārī, un pastāv iespējamība, ka Deiviss jau līdz tam laikam tiks aizmainīts. Šobrīd vislielākā interese par viņu esot Losandželosas \"Lakers\" komandai, kas gatava piedāvāt vairākus jaunos spēlētājus un drafta izvēles. Tāpat cīņā par basketbolistu esot gatava iesaistīties Ņujorkas \"Knicks\", turklāt nereāla nav varbūtība, ka darījumā tiks iekļauts arī latviešu zvaigzne Kristaps Porziņģis. Tiesa, diezgan reāla ir iespēja, ka \"Pelicans\" pagaidīs līdz vasarai, kad maiņas darījumā ar to varētu iesaistīties arī Bostonas \"Celtics\", kam par Deivisu teorētiski varētu būt visvilinošākais piedāvājums Ņūorleānas klubam. Deivisam nākamā gada vasarā noslēgsies līgums ar \"Pelicans\", bet šovasar viņš ar komandu drīkstētu parakstīt jaunu kontraktu uz pieciem gadiem par kopējo summu 240 miljoni dolāru (210 miljoni eiro). Pašlaik 25 gadus vecais Deiviss ir viena no spožākajām NBA zvaigznēm. Visu savu karjeru viņš šajā līgā pavadījis \"Pelicans\" komandā, kas gan nav spējusi iesaistīties cīņā ar līgas vadošajām vienībām. No sešām Deivisa sezonā šajā klubā izslēgšanas turnīrs sasniegts tikai divreiz. Deiviss šosezon vidēji mačā guvis 29,3 punktus un izcīnījis 13,3 atlēkušās bumbas, kā arī bloķējis 2,6 metienus. Viņš piecas reizes iebalsots NBA Visu zvaigžņu spēlē, turklāt kopā ar ASV izlasi kļuvis arī par olimpisko un pasaules čempionu. \"Pelicans\" ar 22 uzvarām 50 mačos Rietumu konferences kopvērtējumā ieņem vien 13.vietu 15 komandu konkurencē, no izslēgšanas turnīra zonas atpaliekot par sešu panākumu tiesu.", "link": "https://www.delfi.lv/sports/news/basketbols/entonijs-deiviss-varetu-tikt-sodits-par-publiski-pausto-velmi-tikt-aizmainitam.d?id=50785285"},
{"title": "Bertānam 18 punkti un svarīgs tālmetiens 'Spurs' uzvarā; Kurucam 6+6 'Nets' panākumā", "category": "Sports", "body": "Nacionālās basketbola asociācijas ( NBA ) regulārā čempionāta spēlē latvietis  Dāvis Bertāns  otrdien guva 18 punktus, turklāt cīņas izskaņā realizēja svarīgu tālmetienu, palīdzot Sanantonio \" Spurs \" komandai izcīnīt uzvaru, bet cits latvietis  Rodions Kurucs  ar zemu metienu precizitāti guva sešus punktus, un viņa pārstāvētā Bruklinas \" Nets \" arī tika pie uzvaras. \"Spurs\" komanda NBA regulārā čempionāta mačā savā laukumā ar rezultātu 126:124 (33:33, 37:34, 26:24, 30:33) uzvarēja Fīniksas \"Suns\", nostiprinoties Rietumu konferences pirmajā astotniekā. Savukārt \"Nets\" ar rezultātu 122:117 (20:19, 30:35, 33:25, 39:38) uzvarēja Čikāgas \"Bulls\", gūstot septīto uzvaru astoņās spēlēs. Bertāns šo maču uzsāka \"Spurs\" starta sastāvā, bet kopumā laukumā viņš pavadīja 36 minūtes, kas ir latvieša sezonas rekords. Viņš grozā raidīja vienu no diviem divpunktu metieniem, piecus no 12 tālmetieniem un vienīgo \"sodiņu\". Vēl Bertāna rēķinā viena atlēkusī bumba, piecas rezultatīvas piespēles, četras pārtvertas bumbas, šajos divos rādītājos sasniedzot karjeras rekordus, viens bloķēts metiens, divas kļūdas un viena piezīme. Kamēr latvietis bija laukumā \"Spurs\" iemeta par četriem punktiem vairāk nekā ielaida. Rezultatīvākais uzvarētāju rindās ar 29 punktiem bija Lamarkuss Oldridžs, kuram arī 14 atlēkušās bumbas, bet 17 punktus pievienoja no rezervistu soliņa nākušais itālis Marko Belineli. Savukārt \"Suns\" sastāvā 38 punktus guva Devins Bukers, bet 22 punktus pievienoja Džamals Kroufords. Bertāns jau pirmajā ceturtdaļā iemeta divus tālmetienus, bet otrajā pievienoja tikpat, kamēr laukumā bija vērojama negaidīti sīva spēkošanās, ņemot vērā to, ka \"Suns\" ir pārliecinoši vājākā komanda Rietumu konferencē. Pēc pirmā puslaika \"Spurs\" bija tikai trīs punktu pārsvars (70:67). Otrajā puslaikā Bertāns gan vairs nebija tik manāms, tomēr ļoti svarīgu lomu viņš nospēlēja pašās cīņas beigās, kad 33 sekundes pirms pamatlaika beigām viņš ar savu piekto precīzo tālmetienu panāca 124:120. \"Suns\" gan pēc tam spēja panākt neizšķirtu, bet pēdējā sekundē uzvaru ar divpunktu gājienu nodrošināja Rūdijs Gejs. Savukārt \"Nets\" mačā Kurucs, kā ierasts, otrdien laukumā devās \"Nets\" sākuma pieciniekā, bet kopumā nospēlētajās 25 minūtēs viņš grozā raidīja divus no sešiem divpunktu metieniem un abus \"sodiņus\", kamēr visi viņa pieci trejači lidoja grozam secen. Tāpat Latvijas basketbolista kontā sešas atlēkušās bumbas, viena pārtverta bumba un četras piezīmes. Kamēr viņš bija laukumā, \"Nets\" ielaida par septiņiem punktiem vairāk nekā iemeta, kas bija sliktākais rādītājs komandā. \"Nets\" rindās rezultatīvākais ar 30 punktiem bija D'Endželo Rasels, kuram arī septiņas rezultatīvas piespēles, bet 24 punktus iemeta Šabazs Napjērs. Savukārt \"Bulls\" vienībā 26 punktus guva Zeks Levīns, kamēr 22 punkti un deviņas atlēkušās bumbas Džabari Pārkeram. Pirmajās trijās spēles ceturtdaļās kopumā bija vērojama līdzvērtīga cīņa, vadībā te esot vienai, te otrai komandai. Tomēr \"Nets\" iniciatīvu pārņēma noslēdzošajā ceturksnī, kad no savām rokām neizlaida vadību un guva uzvaru. \"Spurs\" ar 30 uzvarām 52 spēlēs Rietumu konferences kopvērtējumā ieņem sesto vietu, kamēr \"Suns\" ar 11 panākumiem 53 cīņās ir pēdējā starp konferences 15 komandām. \"Nets\" ar 28 uzvarām 52 spēlēs Austrumu konferences kopvērtējumā ieņem sesto vietu, kamēr \"Bulls\" ar 11 panākumiem 51 mačā ir šīs konferences 13.pozīcijā.", "link": "https://www.delfi.lv/sports/news/basketbols/bertanam-18-punkti-un-svarigs-talmetiens-spurs-uzvara-kurucam-66-nets-panakuma.d?id=50785967"},
{"title": "Latvijas spēcīgāko pludmales volejbolistu duelī uzvar Pļaviņš/Šmēdiņš", "category": "Sports", "body": "Londonas olimpisko spēļu bronzas medaļas ieguvēji pludmales volejbolā  Mārtiņš Pļaviņš  un  Jānis Šmēdiņš  ceturtdien Polijā notiekošajā \"Grand Slam\" posma pamatsacensību pirmajā spēlē pārspēja otru Latvijas duetu Aleksandru Samoilovu un Ruslanu Sorokinu. Pļaviņš/Šmēdiņš aizvadītajā N grupas mačā bija pārāki ar rezultātu 2-0 (21:18, 21:15). Ceturtdien sportisti aizvadīja arī otrās kārtas spēles. Samoilovs/Sorokins ar rezultātu 0-2 (21:23, 16:21) piekāpās poļiem Bartošam Losjakam/Pjotram Kantoram, bet Pļaviņš/Šmēdiņš ar zaudēja 1-2 (16:20, 21:11, 13:15) Danielam Milneram/Jurgam Vuclam no Austrijas. Turnīrā Samoilovs/Sorokins izlikti ar 5.numuru, bet Pļaviņš/Šmēdiņš – ar 12.numuru. Atgādinām, ka trešdien Polijas notiekošā \"Grand Slam\"  kvalifikācijas pirmo kārtu nepārvarēja  Toms Šmēdiņš/Edgars Točs un Haralds Regža/Armands Āboliņš", "link": "https://www.delfi.lv/sports/news/other_kinds/voleyball/latvijas-specigako-pludmales-volejbolistu-dueli-uzvar-plavinssmedins.d?id=42599300"},
{"title": "WADA prezidents par Krievijas dopinga lietu: nevaram atkāpties no nospraustā mērķa", "category": "Sports", "body": "Krievija dopinga apkarošanā spērusi platu soli uz priekšu, taču Pasaules Antidopinga aģentūra ( WADA ) nevar atkāpties no sākotnēji nospraustā mērķa, lai varētu atjaunot Krievijas Antidopinga aģentūras (RUSADA) darbību, uzsver WADA prezidents Kreigs Rīdijs. WADA ceturtdien  noraidīja RUSADA pieteikumu atjaunot tās darbību,  raisot spekulācijas, ka šī valsts varētu tikt diskvalificēta no 2018.gada Phjončhanas olimpiskajām spēlēm. WADA fonda valde Seulā nāca klajā ar lēmumu apmierināt Atbilstības pārbaudes komitejas rekomendāciju, ka RUSADA darbību \"nevajadzētu atjaunot\". Šāds lēmums jau tika gaidīts, jo Krievija atteikusies atzīt, ka sponsorējusi valsts dopinga sistēmu, ko izpētīja kanādiešu jurista Ričarda Maklarena vadītā WADA neatkarīgā izmeklēšanas komisijas. Paredzams, ka par to vai Krievija varēs piedalīties Phjončhanas olimpiskajās spēlēs, nākamajā mēnesī sanāksmē Lozannā lems Starptautiskā Olimpiskā komiteja (SOK). Tiesa, 2016.gadā SOK ignorēja WADA aicinājumus diskvalificēt Krieviju no Riodežaneiro Vasaras olimpiskajām spēlēm, atstājot lēmumu pieņemšanu katras individuālās sporta veida federācijas rokās. \"Mums nav tiesību lemt par to, kurš var piedalīties starptautiskās sacensībās,\" pēc WADA lēmuma teica Rīdijs. \"Par to lemj sporta notikuma rīkotājs. Esmu pārliecināts, ka SOK labprāt vēlētos, lai RUSADA atbilstu visām prasībām.\" WADA iepriekš bija Krieviju aicinājusi \"publiski pieņemt\" ziņojumos atklāto, kā arī dot pieeju Maskavas Antidopinga laboratorijā esošajām urīna analīzēm, lai valsts sportisti varētu pilnvērtīgi atgriezties apritē. \"Diemžēl RUSADA vēl neatbilst visām nepieciešamajām prasībām. Pēc darbības pārtraukšanas Krievija tehniski ir veikusi ievērojamu progresu. Tomēr, realizējot plānu atjaunot RUSADA atbilstību, ir vēl jāatrisina divas problēmas un mēs nevaram atkāpties no sākotnēji nospraustā mērķa,\" stāstīja Rīdijs. Tikmēr Krievija paudusi, ka patlaban nevarot dot pieeju Maskavas laboratorijai, jo tajā notiek federālā izmeklēšana. Tāpat Krievija negrasās atvainoties, jo baidās, ka valsts prezidents  Vladimirs Putins  priekšvēlēšanu laikā varētu iekulties skandālā. Putins pagājušajā nedēļā pēc četru Krievijas sportistu diskvalifikācijas paziņoja, ka sankcijas tiek veiktas, jo ASV vēlas destabilizēt situāciju pirms martā gaidāmajām Krievijas prezidenta vēlēšanām. \"Domāju, visiem gribētos, lai RUSADA strādātu ar pilnu spēku un krievu sportistus varētu pārbaudīt,\" paudis SOK prezidents Tomass Bahs. \"Tomēr sodam par iepriekšējām darbībām ir jāseko. Tagad jautājums ir par nākotni un tās ir divas atšķirīgas lietas.\" WADA pagājušajā nedēļā ziņoja, ka ieguvusi jaunus pierādījumus par Krievijas atbalstīto dopinga programmu. Organizācijas rīcībā nonākusi datubāze ar visiem pārbaudēm, kas no 2012.gada janvāra līdz 2015.gada augustam tika veiktas Maskavas antidopinga laboratorijā. Jaunā informācija tiks nodota SOK komisijai, kas Denisa Osvalda vadībā pārskata lietas ar iespējamu dopinga lietošanu un testu viltošanu Soču olimpiskajās spēlēs, prioritāri izmeklējot sportistus, kuri varētu piedalīties Phjončhanas Olimpiādē. WADA jūnijā atļāva RUSADA plānot un koordinēt dopinga testus, kas veikti starptautiskā pārraudzībā, taču pilnībā neatjaunoja Krievijas dopinga uzrauga patstāvīgu darbību. Krievija 2014.gada Soču olimpiskajās spēlēs triumfēja medaļu ieskaitē, tomēr jau gadu vēlāk Maklārena ziņojums vēstīja, ka šī valsts neatbilst WADA prasībām un kulminācija pārkāpumos tikusi sasniegta tieši savās mājās notikušajās olimpiskajās spēlēs. Krievijas drošības dienests un sporta ministrija tika apsūdzēti pozitīvo dopinga analīžu provju nomaiņā. Kā vēstīts, Maklarena komisijas ziņojuma otrajā daļā tika paziņots, ka laika posmā no 2011. līdz 2015.gadam vairāk kā 1000 Krievijas sportistu 30 sporta veidos piedalījušies valsts izveidotā un atbalstītā dopinga sistēmā. Maklarena ziņojumā tika atklāts arī, ka Soču olimpisko spēļu laikā 12 Krievijas sportistiem, kuri izcīnīja medaļas, bijušas pozitīvas dopinga analīzes, taču tās tika samainītas pret negatīviem paraugiem. Maklarena ziņojumā uzsvērts, ka dopinga sistēmas izveidošanu atbalstīja Krievijas valdība, tostarp Krievijas Sporta ministrijas augstākās amatpersonas, bet sistēmas uzturēšanā bija iesaistīts arī Krievijas Federālais drošības dienests (FSB), RUSADA un Maskavas antidopinga laboratorija. Maklarena ziņojumā bija norādīts, ka pārbaudot 95 Krievijas sportistu Sočos nodoto dopinga analīžu paraugus, 28 gadījumos konstatētas ar tām iepriekš notikušas manipulācijas. WADA pēc Maklarena ziņojuma apturēja RUSADA darbību, ka arī slēdza Maskavā bāzēto antidopinga laboratoriju. Maskava allaž noliegusi, ka Krievijā būtu darbojusies valsts izveidota dopinga programma. Kā vēstīts, vairākiem Krievijas sportistiem jau atņemtas Soču olimpiskajās spēlēs izcīnītās medaļas un tuvākajās nedēļās viņu skaits, visticamāk, augs. Latvijai īpaši nozīmīga būs Krievijas bobslejistu un skeletonistu lietu izskatīšana. Soču Olimpiādē bobsleja pilots  Aleksandrs Zubkovs  ar stūmējiem Alekseju Vojevodu, Alekseju Ņegodailo un Dmitriju Truņenkovu, izcīnīja zelta medaļas četriniekos, kur otrā palika Oskara Melbārža ekipāža, kamēr skeletonā uzvarēja Aleksandrs Tretjakovs, aiz sevis atstājot Martinu Dukuru, bet ceturtais palika Tomass Dukurs. Ja Tretjakovu un Zubkovu piemeklēs līdzīgs liktenis, M.Dukurs un Melbārža četrinieks ar stūmējiem Arvi Vilkasti, Daumantu Dreiškenu un Jāni Strengu kļūs par pirmajiem Ziemas olimpisko spēļu čempioniem Latvijas vēsturē, bet T.Dukurs tiks pie bronzas godalgas. Zubkova un Tretjakova uzvārdi iepriekš figurēja tā dēvētajā WADA neatkarīgās izmeklēšanas komisijas vadītāja Maklarena ziņojumā, kurā tika atklāta Krievijas valdības atbalstīta dopinga sistēma, kuras ietvaros Soču olimpiskajās spēlēs tika viltotas Krievijas sportistu analīzes.", "link": "https://www.delfi.lv/sports/news/other_kinds/other/wada-prezidents-par-krievijas-dopinga-lietu-nevaram-atkapties-no-nosprausta-merka.d?id=49455257"},
{"title": "SOK pabeigusi krievu olimpiešu Soču dopinga analīžu pārbaudi; spriedumus sola novembrī", "category": "Sports", "body": "Starptautiskās Olimpiskās komitejas ( SOK ) izmeklēšanas komisija, ko vada Deniss Osvalds, ir pabeigusi 2014. gada olimpisko spēļu laikā Krievijas sportistu nodoto dopinga analīžu pārbaudi, bet lietas noklausīšanās ilgs līdz novembra beigām. Vieni no pirmajiem tiks uzklausīti seši šobrīd atstādinātie Krievijas distanču slēpotāji, bet galvenā prioritāte būs sportisti, kas joprojām turpina savu karjeru. \"Mēs jau esam ieplānojuši vairākas noklausīšanās dažādu sportistu lietās. Gribam tās pabeigt līdz novembra beigām,\" saka komisijas vadītājs Osvalds. \"Prioritāri būs tie sportisti, kas nav noslēguši karjeru un plāno startēt gaidāmajā sezonā.\" Kā ziņojām, SOK izveidoja divas izmeklēšanas komisijas dopinga pārkāpumu izmeklēšanai. Otrā, vada Samuels Šmits, izmeklē Krievijas valsts ierēdņu saistību ar iespējamo dopinga pārkāpumu piesegšanu. No komisiju izmeklēšanas iznākuma atkarīgs, vai Krievijai būs atļauts startēt 2018. gada Phjončhanas ziemas olimpiskajās spēlēs. Kā zināms, pirms 2016. gada Riodežaneiro olimpiskajām spēlēm SOK nobalsoja pret Krievijas pilnīgu diskvalifikāciju, nododot sporta veidu federācijām lemt par Krievijas sportistu pielaišanu spēlēm. Tā rezultātā Rio spēles izlaida Krievijas vieglatlēti, svarcēlāji un citu sporta veidu pārstāvji.", "link": "https://www.delfi.lv/sports/news/winter_sports/others/sok-pabeigusi-krievu-olimpiesu-socu-dopinga-analizu-parbaudi-spriedumus-sola-novembri.d?id=49358817"},
{"title": "Krievija cer uz sodīto skeletonistu drīzu atgriešanos sacensībās", "category": "Sports", "body": "Krievijas bobsleja un skeletona vadība cer, ka sodītie sportisti jau drīzumā varētu atgriezties sacensību apritē, vēsta Krievijas mediji. Ziņotas, ka  Starptautiskā bobsleja un skeletona federācija (IBSF) ceturtdien nolēma  diskvalificēt četrus  Krievijas  skeletonistus, kuriem uz mūžu liegta dalība olimpiskajās spēlēs. Kā vēsta IBSF, Aleksandrs Tretjakovs, Jeļena Ņikitina, Olga Potiļicina un Marija Orlova diskvalificēti uz nenoteiktu laiku. Lēmums stājas spēkā nekavējoties, bet \"sportistiem ir tiesības piedalīties iepriekšējā noklausīšanā saistībā piespriesto sodu\". \"Mani pārsteidza tā steiga, kādā federācija pieņēma lēmumu. Šodien nosūtīsim vēstuli, kurā pieprasīsim steidzami sasaukt komisiju, kas uzklausīs mūsu sportistus. Viss ir tieši tāpat, kā bija iepriekšējā sezonā, kad mūs uz brīdi jau atstādināja no sacensībām,\" saka Krievijas bobsleja un skeletona federācijas prezidents  Aleksandrs Zubkovs , pār kuru arī ir dopinga pārkāpumu ēna saistībā ar Soču olimpisko spēļu skandālu. Atgādinām, ka šī gada sākumā  Tretjakovs un minētās trīs krievu skeletonistes  saņēma pagaidu diskvalifikāciju, bet pēc neilga brīža varēja atgriezties sacensībās. \"Šobrīd nav nekādu pierādījumu, tāpēc sportistiem ir jāļauj startēt sacensībās. Ceru, ka IBSF rīkosies tāpat, kā pērn, un atcels visus sodus. Darīsim visu, lai mūsu sportisti varētu atgriezties sacensībās jau nākamajā Pasaules kausa posmā, kas 8. decembrī notiks Vinterbergas trasē,\" piebilst Zubkovs. Kā ierasts, daudz asāks savos izteicienos bija Krievijas vicepremjers, kādreizējais valsts sporta ministrs Vitālijs Mutko. Viņš norādīja uz to, ka Starptautiskā slēpošanas savienība ( FIS ) nav atstādinājusi no sacensībām Krievijas sportistus, kuriem,  līdzīgi kā skeletonistiem, Starptautiskās Olimpiskā komiteja (SOK) ir piespriedusi diskvalifikāciju. \"FIS neatstādināja krievu sportistus, jo nav lēmuma motivējošā daļa. Saistībā ar  SOK  lēmumu tiek gatavota apelācija, bet sportisti jūtas \"sasieti\", jo nav šīs motivējošās daļas. Izskatās, ka IBSF tā (motivējošā daļa) nav nepieciešama,\" bilst Mutko. \"Lai IBSF prezidents (Ivo Feriani) paskaidro, par ko atstādināti skeletonisti. Šī situācija tikai norāda uz federācijas patstāvību un nerēķināšanos ar sportistiem. Mums ir izveidota sportistu aizstāvības sistēma, iesniegsim apelācijas. Nepieciešamības gadījumā, vērsīsimies civillietu tiesā.\" Tikmēr Krievijas bobsleja un skeletona komandas galvenais treneris Danils Čabans sacījis, ka vienība nedomā pilnībā atsaukt dalību no sacensībām. \"Par IBSF lēmumu uzzinājām tikai pēc pēdējiem treniņbraucieniem (pirms Pasaules kausa posma Vistleras trasē), neilgi pirms izlozes. Mums tikai paziņoja, ka Tretjakovs un Ņikitina nevar braukt Pasaules kausā. Paši sportisti ir satriekti, jo viņiem nedeva iespēju izteikties un aizstāvēties, pieņemot tik skarbu lēmumu.\" Tretjakovs šajā sezonā pirmajā Pasaules kausa posmā ieņēma trešo vietu, bet otrajās sacensībās bija sestais, šobrīd kopvērtējumā ieņemot ceturto vietu. Tikmēr Ņikitina pirmajā posmā bija ceturtā, otrajās sacensībās uzvarēja, kļūstot arī par kopvērtējuma līderi. Pārējās divas sodītās krievu sportistes Potiļicina un Orlova šo sezonu sākušas pēc ranga otrā līmeņa sacensībās – Starpkontinentālajā kausā. Ziņots, ka  SOK  pēc tā sauktās Osvalda komisijas ziņojuma par 2014. gada Soču ziemas olimpiskajās spēlēs fiksētajiem dopinga pārkāpumiem uz mūžu no olimpiskajām spēlēm diskvalificēja Tretjakovu, Ņikitinu, kā arī Orlovu un Potiļicinu. Tādējādi par Soču olimpisko čempionu kļūs  Martins Dukurs , bet  Tomass Dukurs  tiks pie bronzas medaļas. SOK pieņemto lēmumu par medaļu pārdali vēl jāapstiprina IBSF. Pagaidām IBSF pieņēmusi tikai lēmumu par krievu sportistu atstādināšanu no sacensībām, bet lēmums par Soču olimpisko spēļu rezultātu pārskatīšanu un medaļu pārdali nav pieņemts.", "link": "https://www.delfi.lv/sports/news/winter_sports/bobsleigh/krievija-cer-uz-sodito-skeletonistu-drizu-atgriesanos-sacensibas.d?id=49480529"},
{"title": "SOK: Sporta arbitrāžas tiesas lēmums nepierāda, ka attaisnotie sportisti ir pilnībā nevainīgi", "category": "Sports", "body": "Starptautiskās Sporta arbitrāžas tiesas (CAS) lēmums atcelt Starptautiskās Olimpiskās komitejas ( SOK ) diskvalifikācijas 28 Krievijas sportistiem nepierāda, ka viņi ir pilnībā nevainīgi, paziņoja SOK. Jau vēstīts, ka CAS  ceturtdien apmierināja 28 no 42 Krievijas sportistu apelācijām  pret SOK piespriesto diskvalifikāciju no olimpiskajām spēlēm. Tomēr diskvalifikāciju atcelšana vēl nenozīmē, ka šie 28 sportisti tiks pielaisti Phjončhanas olimpiskajām spēlēm, jo viņiem nepieciešams SOK ielūgums. SOK savā paziņojumā norāda, ka CAS lēmums nenozīmē to, ka šie 28 sportisti ir pilnībā nevainīgi. Turklāt 11 sportistu daļēji apmierinātās apelācijas skaidri parādot to, ka Krievijā pastāvēja sistemātiska manipulācija ar Soču olimpisko spēļu analīzēm. SOK ir neapmierināta, ka CAS pieņēma lēmumu par diskvalifikāciju atcelšanu. SOK izanalizēs pieņemto lēmumu un apsvērs iespēju vērsties Šveices Federālajā tribunālā. Savukārt Krievijas vicepremjers Vitālijs Mutko sacīja, ka Krievija ir gatava tiesāties, lai panāktu, ka šie 28 sportisti tiktu pielaisti Phjončhanas olimpiskajām spēlēm. Viņš arī uzsvēra, ka šo sportistu labais vārds ir atjaunots.", "link": "https://www.delfi.lv/sports/news/ziemas-olimpiskas-speles/zinas/sok-sporta-arbitrazas-tiesas-lemums-nepierada-ka-attaisnotie-sportisti-ir-pilniba-nevainigi.d?id=49701529"},
{"title": "Latvijas šķēpmetējs Sirmais pretendē uz marta labākā Eiropas vieglatlēta godu", "category": "Sports", "body": "Latvijas šķēpmetējs Zigismunds Sirmais pretendē uz marta labākā atlēta godu Eiropas Vieglatlētikas asociācijas vērtējumā. Kā ziņots, pagājušajā mēnesī  18 gadus vecais Latvijas ēķēpmetējs ziemas Eiropas kausa izcīņā mešanas disciplīnās sasniedza jaunu pasaules rekordu junioriem , uzrādot rezultātu 84,47 metri. Sirmais, kurš startēja pieaugušo konkurencē, rekordu sasniedza jau pirmajā mēģinājumā, pārspējot olimpiskā čempiona Andrēasa Tūrkildsena no Norvēģijas 2001.gadā uzrādīto rekordu - 83,87 metri. Jau vēstīts, ka Sirmais šajās sacensībās sasniedza Latvijas ceturto visu laiku augstvērtīgāko rezultātu. Tālāk par jauno censoni šķēpu metuši tikai Latvijas rekordists Vadims Vasiļevskis (90,73 metri), 2008.gada Pekinas olimpisko spēļu vicečempions Ainārs Kovals (86,64 metri) un Ēriks Rags (86,47 metri). Par Sirmo iespējams nobalsot  Eiropas Vieglatlētikas asociācijas interneta mājaslapā . Balsojums ilgs līdz 18.aprīlim. Balsojuma kopvērtējums sastāvēs no mediju, Eiropas Vieglatlētikas asociācijas ekspertu un līdzjutēju balsojuma.", "link": "https://www.delfi.lv/sports/news/other_kinds/atlethics/latvijas-skepmetejs-sirmais-pretende-uz-marta-labaka-eiropas-vieglatleta-godu.d?id=37841927"},
{"title": "Laurai Igaunei kārtējais Latvijas rekords vesera mešanā", "category": "Sports", "body": "Latvijas rekordu vesera mešanā ceturtdien \"Sea Ray Relays\" sacensībās Noksvilā kārtējo reizi labojusi Laura Igaune, liecina organizatoru sniegtā informācija. \"Sea Ray Relays\" sacensībās savā labākajā, sestajā mēģinājumā latviete veseri raidīja 63,14 metru tālumā, par septiņiem centimetriem labojot aprīļa sākumā pašas sasniegto Latvijas rekordu. Sacensībās Igaune tika pie uzvaras, tuvāko sekotāju apsteidzot par 98 centimetriem. Jāizceļ, ka visi Igaunes metieni pārsniedza 60 metru robežu. Jau vēstīts, ka Rietumkentuki universitātes studente Laura Igaune  aprīļa sākumā sacensībās Floridā iepriekšējo valsts rekordu, kas bija 61,25 metri, laboja vairākkārtīgi . Kā ziņots, ziemā Igaune sasniedza arī labu rezultātu smaguma mešanā - 18,66 metri ir neoficiāls Latvijas rekords un ilgu laiku turējies labāko ASV studenšu ranga augšgalā. Ja pagājušajā gadā tika sasniegts tikai viens Latvijas rekords, ko Ineta Radeviča sasniedza tāllēkšanā, tad pēdējā laikā augstus rezultātus sasnieguši jau trīs Latvijas sportisti -  Zigismunds Sirmais sasniedzis jaunu pasaules junioru rekordu šķēpa mešanā , bet Valērijs Žonerovičs - jaunu Latvijas rekordu pusmaratonā.", "link": "https://www.delfi.lv/sports/news/other_kinds/atlethics/laurai-igaunei-kartejais-latvijas-rekords-vesera-mesana.d?id=38033809"},
{"title": "Pabeigts 2012. gada Londonas Olimpisko spēļu stadions", "category": "Sports", "body": "Londonā ir pabeigta nepilnus trīs gadus ilgusī 2012. gada Olimpisko spēļu stadiona būvniecība, pēdējo zāliena fragmentu ieliekot Starptautiskās Olimpiskās komitejas (SOK) un spēļu orgkomitejas un sportistu pārstāvjiem. Stadiona celtniecība tika uzsākta 2008. gada maijā, darbi tikuši pabeigti laikā, iekļaujoties budžetā un ar teicamiem drošības rādītājiem, vēsta spēļu mājas lapa. Pagaidām nav ieklāts tikai vieglatlētikas celiņš, ko paveiks pēc stadiona iekārtošanas darbu pabeigšanas, lai to nesabojātu. Stadiona zālājs veidots no triju šķirņu zāles, kopumā 9000 m2 platības noklāšanai izmantoti 360 zāliena ruļļi.", "link": "https://www.delfi.lv/sports/news/other_kinds/other/pabeigts-2012-gada-londonas-olimpisko-spelu-stadions.d?id=37699543"},
{"title": "Olimpisko kustību skar jauns dopinga skandāls", "category": "Sports", "body": "Atkārtoti pārbaudot 2008. gada Pekinas un 2012. gada Londonas olimpisko spēļu dalībnieku dopinga analīzes,  kopumā atklāti 45 jauni dopinga gadījumi, un divdesmit trijiem šo spēļu medaļniekiem analīzes izrādījušās pozitīvas, paziņojusi Starptautiskā Olimpiskā komiteja (SOK). Kopumā 30 Pekinas olimpiešu analīzes uzrādījušas aizliegto preparātu klātbūtni, no tiem 23 ir dažāda kaluma medaļu ieguvēji, bet 15 analīzes bijušas pozitīvas Londonas olimpisko spēļu dalībniekiem. Pieķertie Pekinas spēļu dalībnieki pārstāv četrus sporta veidus un astoņas valstis, bet Londonas - divus sporta veidus un deviņas valstis, atklāj  SOK . Vainīgo sportistu vārdi netiek nosaukti, taču viņu nacionālās Olimpiskās komitejas ir informētas. Ja pozitīvas būs arī B proves, pret šiem sportistiem tiks uzsāktas attiecīgas soda sankcijas. Otrajā analīžu pārbaudes kārtā īpaša uzmanība tika veltīta šo abu olimpisko spēļu medaļniekiem un sportistiem, kam paredzēts startēt gaidāmajā Olimpiādē Riodežaneiro. Kā ziņojām, pirmajās atkārtotajās pārbaudēs  pozitīvu analīžu paraugi konstatēti 23 Londonas Olimpiādes dalībniekiem  un  31 - Pekinas spēļu atlētiem.  B proves pārbaude Pekinas Olimpiādes dalībniekiem divos gadījumos bija negatīva. Kopumā divās pārbaudes kārtās pārtestētas 1243 analīzes, no kurām 98 ir pozitīvas. Paredzētas vēl arī trešā un ceturtā kārta, kas notiks Riodežaneiro olimpisko spēļu laikā un pēc 2016. gada Olimpiādes. Pirmā sportiste, kas ir zaudējusi olimpisko medaļu atkārtoti pārbaudīto analīžu dēļ, ir Ukrainas svarcēlāja Jūlija Kaļina, kurai atņemta Londonas olimpiādes bronzas godalga.", "link": "https://www.delfi.lv/sports/news/other_kinds/other/olimpisko-kustibu-skar-jauns-dopinga-skandals.d?id=47706253"},
{"title": "Švainštaigers ar asarām acīs atvadās no Vācijas futbola izlases", "category": "Sports", "body": "Vācijas futbola izlases  pussargs  Bastians Švainštaigers  aizvadījis vienu no emocionālākajām spēlēm savā karjerā - atvadu maču valstsvienībā. Pēdējā spēle Vācijas izlasē 32 gadus vecajam Švainštaigeram bija pārbaudes mačs pret Somiju, kas notika Menhengladbahā. Vācija šai spēlē uzvarēja ar 2:0; vienus vārtus guva Makss Maijers, bet otros vāciešiem ieskaitīja, kad bumbu savos vārtos raidīja Pauls Arajuri. \"Paldies par visu, man tas bija liels gods,\" savā \"Instagram\" kontā ierakstīja pussargs. Danke für alles! Es war mir eine große Ehre. 🇩🇪 #DieMannschaft Thanks for everything! It was a great honor for me. 🇩🇪 Savas karjeras laikā izlasē Švainštaigers piedalījies 121 valstsvienības spēlē, kurās guvis 24 vārtus. Vācijas izlasē viņš debitēja 2004. gadā.", "link": "https://www.delfi.lv/sports/news/futbols/svainstaigers-ar-asaram-acis-atvadas-no-vacijas-futbola-izlases.d?id=47858803"},
{"title": "Arī Laviņš atlaists no Novokuzņeckas 'Metallurg' vienības", "category": "Sports", "body": "No Krievijas hokeja superlīgas kluba Novokuzņeckas \"Metallurg\" atlaists arī latviešu aizsargs Rodrigo Laviņš, informē vienības oficiālā mājaslapa internetā. \"Metallurg\" vienība pēc 24 spēļu kārtām ar 23 gūtajiem punktiem čempionāta kopvērtējumā atrodas pēdējā, 20.pozīcijā.", "link": "https://www.delfi.lv/sports/news/hokejs/ari-lavins-atlaists-no-novokuzneckas-metallurg-vienibas.d?id=19498465"},
{"title": "Pļaviņš/ Pēda ar zaudējumu sīvā cīņā izstājas no Šanhajas turnīra", "category": "Sports", "body": "Šanhajas \"Grand Slam\" turnīra izslēgšanas spēļu pirmo kārtu piektdien nepārvarēja Latvijas pludmales volejbola duets Mārtiņš Pļaviņš/ Jānis Pēda. \"Play off\" pirmās kārtas mačā Pļaviņš/ Pēda gandrīz stundu ilgā cīņā ar 1-2 (23:21, 18:21, 13:15) piekāpās vāciešiem Markusam Bekermanam/ Mihailam Urbackam. Tādējādi sacensības Latvijas duets noslēdza dalītā 17.vietā. Vēl piektdien izslēgšanas turnīru no otrās kārtas uzsāks Jānis Šmēdiņš/  Aleksandrs Samoilovs ,  kuriem pirmajā kārtā nebija jāspēlē kā priekšsacīkšu  F grupas uzvarētājiem. \"Play off\" cīņas šis duets uzsāks ar maču pret citu Vācijas duetu Juliusu Brinku/ Sebastjanu Fuhu. Atgādinām, ka Pļaviņš/ Pēda priekšsacīkstēs uzvarēja vienā no trīs spēlēm, kas deva trešo vietu D grupā un tiesības spēlēt izslēgšanas turnīrā. Jānis Šmēdiņš/ Samoilovs priekšsacīkstēs uzvarēja visās trijās spēlēs,  bet trešais Latvijas  duets Toms Šmēdiņš/  Ruslans Sorokins  nepārvarēja kvalifikāciju.", "link": "https://www.delfi.lv/sports/news/other_kinds/voleyball/plavins-peda-ar-zaudejumu-siva-cina-izstajas-no-sanhajas-turnira.d?id=43282855"},
{"title": "Kurucam pieci punkti un zema precizitāte 'Nets' zaudējumā", "category": "Sports", "body": "Latviešu basketbolists  Rodions Kurucs  pirmdien guva piecus punktus Nacionālās basketbola asociācijas ( NBA ) spēlē, neglābdams Bruklinas \" Nets \" komandu no zaudējuma. \"Nets\" viesos ar rezultātu 104:112 (26:32, 24:28, 38:29, 16:23) piekāpās Bostonas \" Celtics \" vienībai, pārtraucot sešu uzvaru sēriju. Kurucs šajā mačā nospēlēja 26 minūtes un 17 sekundes, kuru laikā realizēja vienu no trim tālmetieniem un abus divus soda metienus, bet aizmeta garām sešus divpunktu metienus. Tāpat viņš izcīnīja divas atlēkušās bumbas, pārtvēra vienu bumbu un vienu reizi pārkāpa noteikumus. \"Nets\" ar viņu laukumā ielaida par diviem punktiem vairāk nekā iemeta. \"Nets\" rindās rezultatīvākais ar 25 punktiem bija D'Endželo Rasels, bet 20 punktus guva Šabazs Napjērs. \"Celtics\" komandā pa 21 punktam guva Markuss Smārts un Džeilens Brauns, bet 14 punkti, 11 atlēkušās bumbas un seši bloķēti metieni bija Elam Horfordam. Bostonas basketbolisti šajā mačā \"Nets\" spēlētājus bloķēja 16 reizes, sešas no tām šādā veidā apturot Kurucu. \"Nets\" komandai joprojām nevar palīdzēt Spensers Dinvidijs, bet \"Celtics\" vienībai bija jāiztiek bez sava rezultatīvākā spēlētāja Kairija Ērvinga. Bruklinas basketbolisti lielāko daļu mača atradās iedzinējos, vadībā izvirzoties vien trešajā ceturtdaļā uz dažām minūtēm. Pēc izrāviena 13:0 tika iegūts piecu punktu pārsvars, kas bija lielākais šajā mačā, bet \"Celtics\" ātri atguva vadību un priekšā bija visu ceturto ceturksni, svinot drošu uzvaru. \"Nets\" ar 27 uzvarām 51 spēlē Rietumu konferencē ieņem sesto vietu, kamēr \"Celtics\" ar 31 panākumu 50 mačos ir piektā. Bruklinas komanda nākamo spēli aizvadīs otrdien, kad savā laukumā uzņems Čikāgas \"Bulls\", bet ceturtdien būs mačs viesos ar Dāvja Bertāna pārstāvēto Sanantonio \"Spurs\".", "link": "https://www.delfi.lv/sports/news/basketbols/kurucam-pieci-punkti-un-zema-precizitate-nets-zaudejuma.d?id=50781965"},
{"title": "'Wizards' treneris Brūks: Dāvis Bertāns laukumā darīja, ko gribēja", "category": "Sports", "body": "Nacionālās basketbola asociācijas (NBA) komandas Vašingtonas \"Wizards\" galvenais treneris Skots Brūks pēc savas komandas zaudējuma Sanantonio \"Spurs\" sacīja, ka viņa spēlētāji nespēja aizsardzībā nosegt latvieti Dāvis Bertānu. Jau vēstīts, ka Bertāns svētdien atgriezās \"Spurs\" sastāvā un aizvadīja šīs sezonas rezultatīvāko spēli, gūstot 21 punktu un sekmējot \"Spurs\" uzvaru ar 132:119 pār \"Wizards\". Pēc mača \"Wizards\" treneris Brūks uzsvēra, ka Bertāna nenosegšana bija svarīgs moments viņa komandas zaudējumā. \"Mums bija problēmas tikt līdzi Bertānam. Mēs nespējam viņu noķert, kad viņš meta tālmetienus un devās caurgājienos. Viņš darīja visu, ko vien vēlējās,\" Bruksa teikto pēc spēles citēja ESPN. \"Spurs\" komandā rezultatīvākais ar 30 punktiem bija Lamarkuss Oldridžs, un pats Bertāns uzteica savu komandas biedru. \"Mēs iepriekšējās divas mājas spēles nospēlējām vāji, tāpēc viņš bija noskaņojies neizlaist šo uzvaru pēc mūsu mazajām kļūdām,\" sacīja Bertāns. Abas komandas pirmajā puslaikā cīnījās diezgan līdzīgi, taču galvenais treneris Gregs Popovičs spēja atrast veidu, kā motivēt savus spēlētājus, lai viņi veiktu spēli uzvarošu izrāvienu. \"Viņš mūs pārāk daudz nelamāja, kas bija pārsteigums. Viņš skaidroja situāciju un jautāja, ko mēs pie velna darām. Treneris mums lika komunicēt savā starpā,\" norādīja latvietis, uzsverot, ka spēli izdevās uzvarēt labās aizsardzības dēļ.", "link": "https://www.delfi.lv/sports/news/basketbols/wizards-treneris-bruks-davis-bertans-laukuma-darija-ko-gribeja.d?id=50778319"},
{"title": "Dāvis Bertāns atgriežas laukumā ar savu šīs sezonas rezultatīvāko NBA maču", "category": "Sports", "body": "Latviešu basketbolists  Dāvis Bertāns  pēc divu maču izlaišanas svētdien atgriezās Nacionālās basketbola asociācijas ( NBA ) komandas Sanantonio \" Spurs \" sastāvā, izceļoties ar 21 gūtu punktu. \"Spurs\" regulārā čempionāta mačā savā laukumā ar rezultātu 132:119 (36:26, 34:43, 29:17, 33:33) uzvarēja Vašingtonas \"Wizards\" komandu. Bertāns iepriekšējos divus mačus izlaida personīgu iemeslu dēļ, bet svētdien viņš atgriezās laukumā. Šosezon viņš vēl nevienā spēlē nebija iemetis 20 punktus. Latvietis svētdienas cīņā laukumā pavadīja 28 minūtes, kuru laikā realizēja trīs no trim divpunktu metieniem un piecus no astoņiem tālmetieniem. Tāpat viņa kontā trīs atlēkušās bumbas, divas rezultatīvas piespēles, divas kļūdas un trīs piezīmes. Kamēr Bertāns bija laukumā, \"Spurs\" iemeta par 20 punktiem nekā ielaida, kas bija labākais rādītājs komandā. Rezultatīvākais uzvarētāju rindās bija Lamarkuss Oldridžs, kurš izcēlās ar 30 punktiem un deviņām atlēkušajām bumbām, kamēr pa 16 punktiem pievienoja Deriks Vaits un Braiens Forbss. Arī šajā cīņā \"Spurs\" vienībai nepalīdzēja viens no līderiem Demars Derouzans. Savukārt \"Wizards\" sastāvā pa 21 punktam iemeta Bredlijs Bīls un čehs Tomāšs Satoranskis, kuram arī astoņas rezultatīvas piespēles un deviņas atlēkušās bumbas. \"Spurs\" šajā mačā izcīnīja pārliecinošu uzvaru, lai gan pirmo puslaiku tā noslēdza tikai ar viena punkta pārsvaru (70:69). Tiesa, jau otrā puslaika sākumā mājinieki veica izrāvienu, kas ļāva iegūt vairāk nekā desmit punktu vadību, bet noslēdzošajā ceturksnī Sanantonio kluba handikaps pārsniedza arī 20 punktus. Tikmēr Bertāns 11 no saviem punktiem guva pirmajā puslaikā, bet desmit viņš iemeta otrajā, sekmējot komandas izrāvienu. \"Spurs\" ar 29 uzvarām 51 spēlē Rietumu konferences kopvērtējumā atrodas septītajā vietā, kamēr \"Wizards\" ar 21 panākumu 49 mačos ir desmitā Austrumos. Nākamo maču \"Spurs\" aizvadīs otrdien, kad uzņems Fīniksas \"Suns\".", "link": "https://www.delfi.lv/sports/news/basketbols/davis-bertans-atgriezas-laukuma-ar-savu-sis-sezonas-rezultativako-nba-macu.d?id=50778147"},
{"title": "Karijs ar NBA rekordu turpina 'Warriors' uzvaru sēriju", "category": "Sports", "body": "Nacionālās basketbola asociācijas (NBA) regulārajā čempionātā uzvaru 11. spēlē pēc kārtas pirmdien izcīnīja čempioni Goldensteitas \"Warriors\", bet tās uzbrukuma līderis Stefens Karijs sasniedza jaunu līgas rekordu. Karijs mačā guva 26 punktus (23 no tiem jau pirmajā puslaikā), palīdzot \"Warriors\" ar 132:100 pieveikt Indianas \"Pacers\". Karijs bija mača rezultatīvākais spēlētājs, lai gan laukumā bija nepilnas 27 minūtes. Viņš realizēja pirmos astoņus savus metienus spēlē (no tiem sešus tālmetienus), bet visā mačā trāpīja sešus no astoņiem trīspunktu un četrus no pieciem divpunktu metieniem. Tagad Karija kontā ir 203 realizēti tālmetieni sezonā, un viņš ir pirmais spēlētājs NBA vēsturē, kurš 200 realizēto tālmetienu robežu sasniedzis septiņās sezonās pēc kārtas. Šosezon gan līderis realizētājos tālmetienos ir Hjūstonas \"Rockets\" vadošais spēlētājs Džeimss Hārdens (224 tālmetieni), bet Karijs šajā rādītājā ir otrais. \"Warriors\" ar 36 uzvarām un 14 zaudējumiem ir Rietumu konferences līdere, bet visā līgā šobrīd labākā ar 35 uzvarām un 13 zaudējumiem ir Milvoki \"Bucks\" komanda. Lai gan \"Warriors\" ir viena no NBA līderēm, Karijs uzskata, Goldensteitas komandai vēl ir, \"kur pielikt\". \"Mēs nerādām perfektu basketbolu, bet demonstrējam saskanīgu, koncentrētu basketbolu, bet vēl piestrādājam pie dažādām lietām,\" saka Karijs. Tiesa, tālmetienu precizitātē Karijs ir piektais, bet NBA līderis ir Sanantonio \" Spurs \" latvietis  Dāvis Bertāns . Ziņots, ka  saistībā ar šo statistikas rādītāju sociālajos tīklos sākusies Bertāna atbalsta kampaņa , aicinot NBA iekļaut latvieti starp Zvaigžņu spēles trīspunktu konkursa dalībniekiem.", "link": "https://www.delfi.lv/sports/news/basketbols/karijs-ar-nba-rekordu-turpina-warriors-uzvaru-seriju.d?id=50782431"},
{"title": "Pļaviņš: medaļa bija mūsu sapnis, esam to paveikuši", "category": "Sports", "body": "Latvijas pludmales volejbolisti  Mārtiņš Pļaviņš  un  Jānis Šmēdiņš  jau kopš pasaules čempionāta pamatoti sapņojuši par olimpisko spēļu medaļu, ko izdevies īstenot, neskatoties uz daudzu skepsi un neticību, uzskata Pļaviņš. Kā ziņots, Pļaviņš/Šmēdiņš Londonas olimpisko spēļu mačā  par trešo vietu ceturtdien ar rezultātu  2-1 (19:21, 21:19, 15:11) uzvarēja Ričardu Šuilu un Reineru Numerdoru no Nīderlandes, izcīnot bronzas godalgas. Šī ir Latvijas pirmā medaļa Londonas Olimpiādē. \"Pretinieki bija krietni vecāki par mums, tāpēc pirmajā setā baidījāmies, meklējot, caur kuru no viņiem spēlēt, bet otrajā nolēmām spēlēt uz garo, jo viņam bija \"jāplīst\",\" pēc cīņas izteicās Šmēdiņš. \"Tad sākām labi spēlēt. Kaut otrā seta sākumā situācija šķita bezcerīga, nepadevāmies. Otrajā spēles daļā mums nācās riskēt, jo nebija daudz iespēju citādāk izglābties.\" Pļaviņš/Šmēdiņš turnīrā izlikti ar 17.numuru, bet Šuils/Numerdors izlikti ar piekto numuru. \"Pirmo setu izlaidām aiz stresa. Likās jau, ka spēle otrajā setā pie 3:8 ir zaudēta, tomēr paņēmām pārtraukumu un sarunājām, ka cīnīsimies par katru bumbu. Lēnām aizgājām vadībā. Pie 3:8 bija ļoti nepatīkamas sajūtas, jo pirms tam paši izlaidām pirmā seta galotni,\" piebilda Pļaviņš. \"Trešajā setā bijām pelnījuši uzvaru, jo nospēlējām ļoti labi. Tagad atlicis vēl viens Pasaules kausa posms Polijā, pēc kura domāsim, ko darīt. Ļoti iespējams, ka sezonu uzreiz beigsim, piedaloties vien novembrī plānotajā pasaules valstu čempionātā.\" \"Medaļa bija mūsu sapnis, esam to paveikuši. Vajag pāris dienas, lai to apjēgtu. Pēc tam runāsim viens ar otru par to, ko darīt nākotnē,\" izteicās Pļaviņš, kuru kopā ar Šmēdiņu teju uzreiz pēc nonākšanas no laukuma telefoniski sveica Valsts prezidents  Andris Bērziņš . Pļaviņš atklāja, ka pirmais Latvijā, kurš sācis runāt par olimpisko medaļu, bija  Aleksandrs Samoilovs . Kad viņi sāka spēlēt vienā pārī, tas bija viņu mērķis. \"Neviens neticēja, visi smaidīja, bet mēs cītīgi trenējāmies. Šāds mērķis ir visiem, bet visi nevar to sasniegt. Mūsu karjerā ir vēl tikai pusē.\" \"Kāpēc mums izdevās tikt pie uzvaras? Neviens negaidīja jau vien to, ka pasaules čempionātā izcīnījām ceturto vietu. Pēc tam parādījās domas, ka mēs to varam. Lielā mērā tieši pateicoties pasaules čempionātam tikām uz Olimpiādi, jo pēc tam rezultāti bija nekādi,\" uzskata Pļaviņš. Arī visās iepriekšējās vasaras olimpiādēs, kurās pēc neatkarības atjaunošanas startējusi Latvijas delegācija, tā spējusi izcīnīt medaļas - 1992.gadā Barselonā Latvijas sportisti izcīnīja divus sudrabus un vienu bronzu, Atlantā  Ivans Klementjevs  izcīnīja sudraba medaļu, Sidnejā Latvijas kontā pa vienai zelta, sudraba un bronzas medaļai, Atēnās - četri sudrabi, bet Pekinā atkal tika savākts pilns medaļu komplekts. Kā ziņots, otrs Latvijas duets Samoilovs un  Ruslans Sorokins  Olimpiādē ierindojās dalītā devītajā vietā. Pirms četriem gadiem Pekinā Pļaviņa un Samoilova duets ieņēma devīto pozīciju.", "link": "https://www.delfi.lv/sports/news/vasaras-olimpiskas-speles/zinas/plavins-medala-bija-musu-sapnis-esam-to-paveikusi.d?id=42580960"},
{"title": "WADA ieguvusi jaunus pierādījumus par Krievijas atbalstīto dopinga programmu", "category": "Sports", "body": "Pasaules Antidopinga aģentūra ( WADA ) ieguvusi jaunus pierādījumus par  Krievijas  atbalstīto dopinga programmu, vēsta WADA. WADA rīcībā nonākusi datubāze ar visiem pārbaudēm, kas no 2012. gada janvāra līdz 2015. gada augustam tika veiktas Maskavas antidopinga laboratorijā. Jaunā informācija tiks nodota Starptautiskās Olimpiskās komitejas ( SOK ) komisijai, kas Denisa Osvalda vadībā pārskata lietas ar iespējamu dopinga lietošanu un testu viltošanu Soču olimpiskajās spēlēs, prioritāri izmeklējot sportistus, kuri varētu piedalīties Phjončhanas Olimpiādē. \"Jaunie pierādījumi mums neatstāj citu izvēli, kā uzstājīgāk no Krievijas puses atzīt Ričarda Maklarena ziņojuma rezultātus. Tikai tādā gadījumā mēs visi varam virzīties uz priekšu un atjaunot uzticību Krievijas sportam,\" teikts WADA prezidenta Kreiga Rīdija paziņojumā. Plašākas ziņojums par jaunajiem pierādījumiem gaidāms nākamnedēļ paredzētajā WADA Izpildkomitejas sēdē. Pērnā gada decembra sākumā WADA neatkarīgā izmeklēšanas komisija kanādiešu jurista Ričarda Maklarena vadībā publicēja sava ziņojuma otro daļu par dopinga lietošanu Krievijā, kurā tika paziņots, ka laika posmā no 2011. līdz 2015. gadam vairāk kā 1000 Krievijas sportisti 30 sporta veidos piedalījušies valsts izveidotā un atbalstītā dopinga sistēmā. Tāpat ziņojumā tika atklāts, ka Soču olimpisko spēļu laikā 12 Krievijas sportistiem, kuri izcīnīja medaļas, bijušas pozitīvas dopinga analīzes, taču tās tika samainītas pret negatīviem paraugiem. Maklarena ziņojumā uzsvērts, ka dopinga sistēmas izveidošanu atbalstīja Krievijas valdība, tostarp Krievijas Sporta ministrijas augstākās amatpersonas, bet sistēmas uzturēšanā bija iesaistīts arī Krievijas Federālais drošības dienests (FSB), Krievijas Antidopinga aģentūra (RUSADA) un Maskavas antidopinga laboratorija. Maklarena ziņojumā bija norādīts, ka pārbaudot 95 Krievijas sportistu Sočos nodoto dopinga analīžu paraugus, 28 gadījumos konstatētas ar tām iepriekš notikušas manipulācijas. WADA pēc Maklarena ziņojuma apturēja Krievijas Antidopinga aģentūras (RUSADA) darbību, ka arī slēdza Maskavā bāzēto antidopinga laboratoriju. Maskava līdz šim ir noliegusi, ka Krievijā būtu darbojusies valsts izveidota dopinga programma.", "link": "https://www.delfi.lv/sports/news/other_kinds/other/wada-ieguvusi-jaunus-pieradijumus-par-krievijas-atbalstito-dopinga-programmu.d?id=49435477"},
{"title": "Kanādiešu bobslejists aicina Krieviju diskvalificēt uz vairākiem olimpiskajiem cikliem", "category": "Sports", "body": "Kanādiešu bobslejists Džesse Lamsdens uzskata, ka dopinga skandāla dēļ Krievijas sportistus būtu jādiskvalificē pat uz vairākiem olimpiskajiem cikliem, vēsta raidsabiedrība CBC. \"Šo valsti vajadzētu atstādināt uz vairākiem olimpiskajām četrgadēm, jo ir pierādīts, ka Krievijā pastāv valsts atbalstīts dopinga piesegšanas sistēma. Viņi jāsoda, bet nekas nenotiek,\" izteicies Lamsdens, kurš 2014. gada Soču olimpiskajās spēlēs bija Kanādas pilota Džastina Kripsa stūmējs. \"Esmu zaudējis ticību. Es negribu naivi ticēt kaut kādiem ideāliem, kad notiek šādas lietas. Es uzskatu, ka ir daudz sportistu, kam ir svarīgas mūsu vērtības un kas grib sacensties tīri. Mēs visi gribam ticēt, ka cilvēki rīkojas pareizi, nevis iet vieglāko ceļu, īpaši, startējot zem olimpiskajiem apļiem.\" Kā zināms, pēc Pasaules Antidopinga aģentūras ( WADA ) neatkarīgā izmeklētāja Ričarda Maklārena  otrā ziņojuma par Krievijas dopinga pārkāpumiem , ieskaitot 2014. gada Soču ziemas olimpiskajās spēlēs, dažas ziemas sporta veidu federācijas diskvalificēja vai atstādināja vairākus Krievijas sportistus, kuri tika minēti šajā ziņojumā. Aizdomas krita arī uz Krievijas bobslejistiem un skeletonistiem, taču  Starptautiskā Bobsleja un skeletona federācija (FIBA) atcēla Krievijas pārstāvjiem piespriestās diskvalifikācijas , par ko izpelnījās sportistu sašutumu. Kā zināms, pēc sportistu spiediena šāgada pasaules čempionāts bobslejā un skeletonā tika pārcelts no Sočiem uz Vinterbergas trasi Vācijā. Pēc Maklārena pirmā ziņojuma par dopingu Krievijā  Starptautiskā  Vieglatlētikas  federācija ( IAAF ) diskvalificēja Krievijas Vieglatlētikas federāciju, kas šīs valsts sportistiem liedza piedalīties Rio olimpiskajās spēlēs. Šovasar IAAF kongresā  ar pārliecinošu balsu vairākumu tika nobalsots par diskvalifikācijas atstāšanu spēkā , lai gan IAAF atzīst, ka valstī ir izdarīts liels darbs antidopinga sistēmas uzlabošanā.", "link": "https://www.delfi.lv/sports/news/winter_sports/bobsleigh/kanadiesu-bobslejists-aicina-krieviju-diskvalificet-uz-vairakiem-olimpiskajiem-cikliem.d?id=49144965"},
{"title": "Nozagtā medaļa nonāk pie īpašnieka – soctīklotāju reakcija pēc Tretjakova diskvalifikācijas", "category": "Sports", "body": "Latvijas skeletonists  Martins Dukurs  trešdien pēc krieva Aleksandra Tretjakova diskvalifikācijas kļuva par 2014. gada Soču olimpisko spēļu čempionu, un Latvijas sporta fani un eksperti savu sajūsmu par šo notikumu steidza paust sociālajos tīklos. Jau vēstīts, ka  Tretjakovs un trīs Krievijas skeletonistes diskvalificēti no olimpiskajām spēlēm  par antidopinga kodeksa pārkāpumiem, viltojot dopinga provju rezultātus. Pēc diskvalifikācijas Martins Dukurs kļuva par olimpisko čempionu, bet  Tomass Dukurs  tika pie bronzas godalgas. Prieka brīžos mēs bieži nepelnīti aizmirstam lielākos kretīnus.  pic.twitter.com/kIjUlrp04O — Gints Knoks (@Knoks)  November 22, 2017 Tad nu novēlēsim Martinam iegūt divus olimpiskos zeltus trīs mēnešu laikā  #sochi2014   #PyeongChang2018 — Ingmars Jurisons (@IngmarsJurisons)  November 22, 2017 Martins pamodīsies ar labām ziņām. Tagad viņam varētu būt slogs nost no pleciem - Korejā varēs tikai iegūt otro zeltu, nevis neiegūt trešo.— Ilmars Sturiska (@IlmarsSturiska)  November 22, 2017 Super! Protams, tas nav izcīnīt trasē medaļu, bet zelts paliek zelts, ja jāstartē pret aptieku! Apsveicu Martinu ar Olimpisko zelta un Tomasu bronzas medaļu!  https://t.co/L6YhrZbDJk — Niks Gaigalietis (@nix_gaigalietis)  November 22, 2017 Nu tad beidzot! Pat Krievija ziņo! Sveicam Martinu ar zeltu un Tomasu ar bronzu Sočos!!!!! Российские скелетонисты Третьяков и Никитина лишены медалей Олимпиады в Сочи. ОЛИМПИАДА - Сочи-2014 - Скелетон. СПОРТ-ЭКСПРЕСС  https://t.co/avJV0IbKRq — Māris Rīmenis (@MekijsNazis)  November 22, 2017 Dukurs beidzot sagaidīja zeltu!!— Valdis Valters (@GeneralisLV)  November 22, 2017 Taisnība uzvar! Martins Dukurs kļūst par olimpisko čempionu. Tretjakovam atņem zeltu  https://t.co/wzzckJPWQz — martucis717 (@martucis717)  November 22, 2017 Latvian athletes obtain Sochi Olympic gold and bronze medals as BASTARD RUSSIANS finally are disqualified for swallowing doping. Go, Team 🇱🇻 - Martins Dukurs & Tomass Dukurs! https://t.co/IEzFpMcAD4 — Jānis Bukšs (@MrBukss)  November 22, 2017 Pavisam neilgi pirms 2018.g. Phjončhanas spēlēm,  @MartinsDukurs  kļūst par olimpisko čempionu, dabūjot jau Sočos nopelnīto zelta medaļu! Savukārt,  @tomass_dukurs  - godalgotajā 3 vietā! Taisnība pastāv! Sirsnīgi sveicu!  https://t.co/hQWcfi6a3G   #dukurs — Inese Vaidere (@IneseVaidere)  November 22, 2017 Nupat Latvija ieguva pirms 3 gadiem mums nozagto medaļu. Tretjakovam atņem Soču spēļu zeltu; Dukurs kļūst par olimpisko čempionu  https://t.co/f1PKugDaM0 — Reinis Lasmanis (@ReinisLasmanis)  November 22, 2017 Dukurs - olimpiskais čempions! Jāsarosās prēmēšanas instancēm...— Guntis Kalnins (@guntiskalnins)  November 22, 2017 Zīmīgi, ka teši brīdi pirms Phjončhanas Ziemas olimpisko spēļu Latvijas delegācijas tērpu prezentācijas paziņots, ka Latvijai ir par vienu medaļu vairāk Soču olimpiādē.  #Dukurs   #Tretjakovs — Edgars Orlovskis (@Orlach)  November 22, 2017 Šis ir piemērs netīrā sporta nežēlībai. Divas olimpiskās medaļas vienai ģimenei (vienai valstij!), priekam jābūt līdz debesīm, bet mieles lielākas.  https://t.co/pobmbIsXwV #Dukuri  labākie! — Ingmārs (@IngmarsCaklais)  November 22, 2017", "link": "https://www.delfi.lv/sports/news/ziemas-olimpiskas-speles/zinas/nozagta-medala-nonak-pie-ipasnieka-soctiklotaju-reakcija-pec-tretjakova-diskvalifikacijas.d?id=49473687"},
{"title": "SOK skaidro piespriestos sodus: Krievijas sportistu diskvalifikācijās izmantoti jauniegūti dati", "category": "Sports", "body": "Starptautiskā Olimpiskā komiteja ( SOK ) nesenajās Krievijas sportistu diskvalifikācijās ir izmantojusi jauniegūtus datus, vēsta SOK. Kā ziņojām,  kopumā 111 Krievijas sportistiem atteikta dalība gaidāmajās Phjončhanas olimpiskajās spēlēs , ieskaitot vairākus titulētus atlētus kā  šorttrekists Viktors Ans  un  biatlonists Antons Šipuļins . Iepriekš SOK par antidopinga pārkāpumiem 2014. gada Soču olimpiskajās spēlēs diskvalificēja 43 Krievijas sportistus. Novembrī  WADA  rīcībā nonāca datubāze ar visiem pārbaudēm, kas no 2012. gada janvāra līdz 2015. gada augustam tika veiktas Maskavas antidopinga laboratorijā. Informācija tika nodota SOK komisijai, kas Denisa Osvalda vadībā pārskatīja lietas par dopinga lietošanu un testu viltošanu Soču olimpiskajās spēlēs. SOK rīcībā nonākušās Maskavas antidopinga laboratorijas datubāzē atrodami pierādījumi, ka ir slēpti un modificēti dati, kas saistīti ar steroīdu lietošanu. SOK šos datus nodos tālāk starptautiskajām federācijām. \"Pasaules Antidopinga aģentūras (WADA) tiesu eksperts atjaunoja datubāzi un pēc tam veica stingru autentifikācijas procesu, lai apstiprinātu iegūto datu precizitāti,\" teikts SOK paziņojumā. \"Pierādījumu saraksts ir plašs, bet ne pilnīgi izsmeļošs. Gribētu uzsvērt, ka veicām padziļinātu izmeklēšanu un izmantojām arī citus informācijas avotus,\" saka SOK Neatkarīgas testēšanas komisijas vadītāja Valerī Furnerona. Tāpat SOK ceturtdien sniedza paskaidrojumu, kāpēc tās izveidotā speciālistu komisija 111 no izvirzītajiem Krievijas sportistiem nav devusi atļauju doties uz Phjončhanas olimpiskajām spēlēm. SOK paziņojumā nosaukti informācijas avoti, kas izmantoti, lemjot par katra no 500 sākotnējā sarakstā esošajiem sportistiem - vai viņu drīkst ielūgt uz spēlēm neitrāla dalībnieka statusā vai nē. SOK argumentācijā nozīme ir veiktajiem dopinga testiem pirms olimpiskajām spēlēm, jau agrāk veikto paraugu atkārtotajām analīzēm, DNS nesakritībām sportistu bioloģiskajās pasēs, kā arī agrākiem dopinga pārkāpumiem un pierādījumiem par dalību 2014. gada Soču olimpisko spēļu dopinga lietošanas shēmā. \"Visi mūsu lēmumi pieņemti vienprātīgi, katrs gadījums izskatīts atsevišķi un anonīmi,\" paskaidroja Furnerona. Kritēriji tīro Krievijas sportistu noteikšanā dalībai olimpiskajās spēlēs ir Antidopinga noteikumu pārkāpumu (ADRV) vēsture un Ričarda Maklārena ziņojumā minētais tā dēvētais \"Hercogienes saraksts\", kurā minēti sportisti, kuriem jāsaņem automātiska aizsardzība un kuri lietojuši aizliegtās vielas. Tāpat vērā ņemta Maskavas antidopinga laboratorijas datubāze, elektroniskā pasta sarakste, skrāpējumi un atzīmes uz paraugiem, ko Soču spēļu laikā bija atvēris Federālais drošības dienests (FSB). Ne mazāk svarīgi bijuši paraugi ar cilvēka organismam neiespējamu sāls koncentrāciju urīnā, kā arī urīna banka un DNS neatbilstības. SOK decembrī piesprieda diskvalifikāciju visai Krievijas Olimpiskajai komitejai, kas tai liegs piedalīties Phjončhanas olimpiskajās spēlēs. Tiesa, īpašas atļaujas saņēmušie Krievijas sportisti varēs startēt zem neitrāla karoga, bet uz viņu formastērpiem būs uzraksts \"Olympic Athlete from Russia\" (OAR) jeb \"Olimpiskais sportists no Krievijas\".", "link": "https://www.delfi.lv/sports/news/ziemas-olimpiskas-speles/zinas/sok-skaidro-piespriestos-sodus-krievijas-sportistu-diskvalifikacijas-izmantoti-jaunieguti-dati.d?id=49680025"},
{"title": "HK 'Rīga' hokejistiem un šķēpmetējam Sirmajam pasniegs Rīgas domes Atzinības rakstus", "category": "Sports", "body": "Otrdien Rīgas domes priekšsēdētājs Nils Ušakovs pasniegs Atzinības rakstus Rīgas \"Dinamo\" jauniešu komandas \"HK Rīga\" sportistiem, kā arī pasaules junioru rekordistam šķepmešanā Zigismundam Sirmajam un viņa trenerei Valentīnai Eidukai, informē domes preses dienests. MHL regulāro čempionātu Leonīda Tambijeva trenētā komanda noslēdza Ziemeļrietumu konferences otrajā vietā ar 56 spēlēs izcīnītiem 99 punktiem, kas visā līgā kopvērtējumā bija sestais labākais rezultāts. Tādējādi viņi stabili nodrošināja sev vietu \"play-off\" spēlēs, kas debitantiem ir ļoti labs sasniegums.  Diemžēl \"play-off\" pirmajā kārtā nācās atzīt komandas \"Mitiščenskije Atlanti\" pārākumu, un, iespējams, tieši \"play-off\" spēļu pieredzes trūkums liedza turpināt cīņu par Harlamova kausu. Tomēr \"HK Rīga\" sniegumu pamanīja un kā pozitīvu piemēru atzīmēja daudzi hokeja speciālisti. MHL tika izveidota 2009. gada martā, lai popularizētu jaunatnes hokeju. Aizvadītajā sezonā līgā bija apvienoti 29 klubi no 24 Krievijas pilsētām, kā arī divas Baltkrievijas un viena Latvijas komanda. MHL spēlēja vairāk nekā 1000 hokejistu vecumā no 17 līdz 21 gadam. Šogad 20. martā Sofijā norisinājās ziemas Eiropas kausa izcīņas sacensības mešanas disciplīnās, kurās Rīgas pašvaldības sporta skolas \"Arkādija\" audzēknis Zigismunds Sirmais jau pirmajā metienā sasniedza jaunu pasaules rekordu šķēpa mešanā junioriem - viņa raidītais šķēps aizlidoja 84,47 metrus.  Zigismunds Sirmais ir pirmais Latvijas vieglatlēts, kurš ir uzrādījis pasaules rekordu junioriem. Iepriekšējais pasaules rekords (83,87 m), kas tika sasniegts 2001. gadā, piederēja Norvēģijas sportistam Torkildsenam.", "link": "https://www.delfi.lv/sports/news/rigas_dinamo/news/hk-riga-hokejistiem-un-skepmetejam-sirmajam-pasniegs-rigas-domes-atzinibas-rakstus.d?id=37668981"},
{"title": "Urtāns atzīts par otro labāko Eiropas vieglatlētu jūnijā", "category": "Sports", "body": "Latvijas lodes grūdējs Māris Urtāns atzīts par otru labāko Eiropas vieglatlētu jūnijā, informē Eiropas vieglatlētikas asociācija (EAA). Par jūnija labāko vieglatlētu Eiropā atzīts Francijas trīssoļlēcējs Tedijs Tamgo. IAAF Dimanta līgas sacensībās Ņujorka viņa rezultāts bija 17,98 metri, kas ir visu laiku trešais labākais rezultāts pasaulē. Savukārt trešo vietu balsojumā ieguva ungāru sportists Daniels Kušs, kurš jūnijā sasniedza jaunu valsts rekordu 110 metru barjerskrējienā – 13,32 sekundes. Urtāna labākais rezultāts šogad ir 21,63 metri. Šajā sezonā pasaulē tikai četriem sportistiem ir izdevies sasniegt labāku rezultātu – amerikāņiem Kristianam Kantvelam, Korijam Mārtinam un Raianam Vaitingam, kā arī baltkrievam Andrejam Mihņevičam. Savukārt sieviešu konkurencē jūnijā labākās sportistes godu izpelnījās poļu vesera metēja Anita Vlodarčika. Eiropas jūnija labākā vieglatlēta balvai bija izvirzīti 13 sportisti, bet līdzjutēju balsojumā pārliecinoši uzvarēja Urtāns. Labāko vieglatlētu nosaka trīs balsojumos - līdzjutēju, EAA ekspertu un žurnālistu. Katram balsojumam kopējā vērtējumā ir 33,3%.", "link": "https://www.delfi.lv/sports/news/other_kinds/atlethics/urtans-atzits-par-otro-labako-eiropas-vieglatletu-junija.d?id=33107263"},
{"title": "No krievu vieglatlētiem Londonas Olimpiskajās spēlēs pieprasa 6 zelta medaļas", "category": "Sports", "body": "2012. gada Londonas Olimpiskajās spēlēs Krievijas vieglatlētiem ir jāizcīna sešas zelta medaļas, pēc Krievijas vieglatlētikas federācijas (VFLA) prezidija sēdes piektdien paziņojis federācijas prezidents. „ Mums ir visi resursi, lai šo uzdevumu izpildītu,” uzskata VFLA prezidents Valentīns Balahničevs, norādot, ka mazākais, kas tiek prasīts no sportistiem, ir četras olimpiskās zelta godalgas, vēsta „RIA Novosti”. „Pat 2011. gada pasaules čempionāts nebūs svarīgākās sacensības, jo tās izmantosim kā pārbaudes, iesildīšanās sacīkstes izlases rezervistiem veiksmīgākiem startiem Londonā.” Šogad Eiropas vieglatlētikas čempionātā Krievijas izlase izcīnīja 10 zelta, sešas sudraba un astoņas bronzas medaļas.", "link": "https://www.delfi.lv/sports/news/other_kinds/atlethics/no-krievu-vieglatletiem-londonas-olimpiskajas-speles-pieprasa-6-zelta-medalas.d?id=34892031"},
{"title": "Soču olimpisko spēļu dopinga izmeklēšanas rezultātus WADA sola līdz Rio Olimpiādei", "category": "Sports", "body": "Izmeklēšanu par 2014. gada Soču ziemas olimpisko spēļu dopinga apsūdzībām Pasaules Antidopinga aģentūra ( WADA ) sola pabeigt līdz jūlija vidum,  bet rezultātus publiskot līdz 2016. gada Riodežaneiro olimpisko spēļu sākumam. WADA neatkarīgo izmeklēšanu, ko pieprasījusi Starptautiskā Olimpiskā komiteja ( SOK ), vada kanādiešu jurists Ričards Maklarens. Izmeklēšanas rezultāti tiks nodoti WADA prezidentam Kreigam Rīdlam ne vēlāk kā 15. jūlijā, ziņo portāls \"insidethegames.biz\". Izmeklēšanas materiālus pilnībā publicēs WADA, bet, ja tas netiks izdarīts piecu dienu laikā kopš rezultātu saņemšanas, tos publicēt ir pilnvarota \"neatkarīga persona\". Izmeklēšana tika ierosināta pēc  bijušā Maskavas antidopinga aģentūras direktora Grigorija Rodčenkova intervijas \"The New York Times\" , kurā viņš apgalvo, ka 15 Soču olimpisko spēļu čempioni aizliegtos preparātus lietojuši spēļu laikā un bijuši valsts atbalstītā dopinga programmā, bet urīna analīzes tikušas samainītas. Izmeklēšanas komisijā bez Maklarena iekļauti arī WADA izmeklētājs, bijušais Interpola aģents Metjū Holcs un WADA akreditētās laboratorijas Melburnā direktors Kristians Ajote. Viņiem ir jāpārliecinās, vai \"Soču olimpisko spēļu laikā notikušas manipulācijas ar dopinga analīzēm, ieskaitot analīžu nomaiņu Soču laboratorijā\", un \"jāidentificē šajās manipulācijas iesaistītie\". Tāpat ir jāpārbauda, vai \"jebkurš no sportistiem būtu guvis labumu no šīm manipulācijām, lai noslēptu pozitīvas dopinga analīzes\", kā arī to, kas \"Soču olimpisko spēļu laikā noticis Maskavas antidopinga laboratorijā\". Izmeklētāji noskaidros, vai Rodčenkova rīcībā ir vēl kāda informācija.", "link": "https://www.delfi.lv/sports/news/other_kinds/other/socu-olimpisko-spelu-dopinga-izmeklesanas-rezultatus-wada-sola-lidz-rio-olimpiadei.d?id=47476311"},
{"title": "Foto: Naturalizētais Torress draudzīgi uzņemts Latvijas futbola izlases kolektīvā", "category": "Sports", "body": "Latvijas futbola izlase  uzsākusi treniņnometni, gatavojoties 2018. gada Pasaules kausa izcīņas kvalifikācijas turnīram, un spēlētāji pirmdien pēcpusdienā pulcējās kopā, lai sāktu darbu. Jau vēstīts, ka Latvijas izlases 2. septembrī \"Skonto\" stadionā aizvadīs pārbaudes spēli pret Luksemburgu, bet Pasaules kausa kvalifikācijas turnīru Latvija sāks izbraukumā pret Andoru 6. septembrī \"Estadi Nacional\" stadionā. Latvijas izlases kandidātu sarakstā uz šīm spēlēm iekļauti divi debitanti – FK \"Jelgava\" spēlētājs Boriss Bogdaškins un naturalizētais argentīnietis Kristians Damians Torress. Abi debitanti draudzīgi uzņemti kolektīvā. Latvijas nacionālās futbola izlases viesnīcā šobrīd atrodas arī Baltijas kausa trofeja, kas spēlētājiem un treneru štābam atgādina par jūnijā izcīnīto triumfu un motivē veiksmīgam kvalifikācijas ciklam. Pirmdien Latvijas futbolisti aizvadīs arī pirmo treniņu.", "link": "https://www.delfi.lv/sports/news/futbols/foto-naturalizetais-torress-draudzigi-uznemts-latvijas-futbola-izlases-kolektiva.d?id=47847929"},
{"title": "Ventura oficiāli apstiprināts Itālijas futbola izlases galvenā trenera amatā", "category": "Sports", "body": "Pieredzējušais itāļu speciālists Džampjēro Ventura otrdien oficiāli apstiprināts par Itālijas futbola izlases galveno treneri. Līgums ar 68 gadus veco Venturu noslēgts uz diviem gadiem, un viņam ar komandu ir jākvalificējas 2018. gada Pasaules kausa finālturnīram, kam jānorisinās Krievijā. Iepriekš tika vēstīts, ka speciālista gada alga sasniegs 1,3 miljonus eiro. Iepriekšējais Itālijas izlases galvenais treneris Antonio Konte pēc Eiropas čempionāta atstāja savu posteni un karjeru turpinās  Anglijas premjerlīgas  klubā Londonas \" Chelsea \". Šogad Francijā notikušajā Eiropas čempionāta finālturnīrā Itālijas valstsvienība aizkļuva līdz ceturtdaļfinālam. Venturas, kurš esot izslavēts taktiķis, iepriekšējā darba vieta bija Itālijas A sērijas klubs \"Torino\", kuru viņš vadīja no 2011. līdz 2016. gadam. Komanda šo sezonu noslēdza 12. vietā, bet līgums tika pārtraukts pēc abu pušu abpusējas vienošanās. Ventura savas ilgās trenera karjeras laikā strādājis tikai Itālijas klubos. Tiesa, speciālists tā arī nav spējis virs galvas celt kādu augstākā līmeņa trofeju. Speciālista debija pie Itālijas izlases stūres sagaidāma 1. septembrī, kad komanda aizvadīs pārbaudes maču pret Franciju.", "link": "https://www.delfi.lv/sports/news/futbols/ventura-oficiali-apstiprinats-italijas-futbola-izlases-galvena-trenera-amata.d?id=47693855"},
{"title": "Jānis Šmēdiņš/ Samoilovs ar divām uzvarām sāk Šanhajas 'Grand Slam' turnīru (14:20)", "category": "Sports", "body": "Latvijas pludmales volejbolisti  Jānis Šmēdiņš  un  Aleksandrs Samoilovs  ar divām uzvarāmm trešdien sāka Šanhajas \"Grand Slam\" turnīru. Priekšsacīkšu pirmajā F grupas spēlē Jānis Šmēdiņš/ Samoilovs, kuri turnīrā izlikti ar sesto numuru, ar 2-0 (21:19, 21:18) pieveica kanādiešus Kristianu Redmanu/ Džošu Binstoku (27.numurs).  Savukārt otrajā apakšgrupu cīņā latvieši ar 2-1 (21:15, 18:21, 20:18) uzvarēja šveiciešus Sebastjanu Ševaljē/ Matsu Kovāču (22.numurs). Ceturtdien Jānis Šmēdiņš/ Samoilovs spēkosies ar kazahiem Kazahstānas duetu Alekseju Sidorenko/ Aleksandru Djačenko (11.numurs). Tikmēr ar diviem zaudējumiem Šanhajas \"Grand Slam\" sākuši Mārtiņš Pļaviņš/ Jānis Pēda (20.numurs), kuri spēlē D grupā. Pirmajā spēlē viņi ar 0-2 (16:21, 13:21) piekāpās poļiem Mihalam Kadziolam/ Jakubam Šalankēvičam (13.numurs), bet tad ar 0-2 (19:21, 18:21) zaudēja arī itāļiem Paolo Nikolai/ Danielam Lupo (ceturtais numurs).  Vēl priekšsacīkstēs Pļaviņam/ Pēdam ceturtdien jāspēlē pret austrāliešiem Izaku Kapu un Kristoferu Makhjū (29.numurs),  kuri kvalifikācijā \"aizlika kāju priekšā\"  Latvijas duetam Tomam Šmēdiņam/ Ruslanam Sorokinam.", "link": "https://www.delfi.lv/sports/news/other_kinds/voleyball/janis-smedins-samoilovs-ar-divam-uzvaram-sak-sanhajas-grand-slam-turniru-1420.d?id=43278297"},
{"title": "Forsbergs gatavs atvadīties no lielā hokeja", "category": "Sports", "body": "Zviedrijas hokeja izlases uzbrucējs Pēters Forsbergs apsver iespēju beigt savu profesionālā hokejista karjeru, vēsta ārvalstu mediji. Forsbergs stāstīja, ka nav ar mieru spēlēt \"uz pusspēku\". Ja viņš nebūs spējīgs atdot spēlei visus savus spēkus, viņš labprātāk aizies no lielā hokeja.", "link": "https://www.delfi.lv/sports/news/hokejs/forsbergs-gatavs-atvadities-no-liela-hokeja.d?id=19498200"},
{"title": "Foto: Latvijas sportisti pasaules paralimpiskajā vieglatlētikas čempionātā Dohā", "category": "Sports", "body": "Kataras galvaspilsētā Dohā risinās pasaules paralimpiskais čempionāts vieglatlētikā, kurā Latvija ar  diska metēja Aigara Apiņa  un  šķēpmetēja Dmitrija Silova  pūlēm jau ieguvusi divas medaļas un divus rekordus. Piedāvājam jūsu uzmanībai fotogrāfa Jura Bērziņa-Soma ieskatu šajā turnīrā!", "link": "https://www.delfi.lv/sports/news/other_kinds/atlethics/foto-latvijas-sportisti-pasaules-paralimpiskaja-vieglatletikas-cempionata-doha.d?id=46633399"},
{"title": "Marks Mesjē tiks uzņemts NHL slavas zālē", "category": "Sports", "body": "Leģendārais Edmontonas \"Oilers\" un Ņujorkas \"Rangers\" hokejists Marks Mesjē, kurš karjeras laikā ir izcīnījis sešus Stenlija kausus un divas reizes ir kļuvis par Nacionālās Hokeja līgas (NHL) vērtīgāko spēlētāju, nākamajā nedēļā tiks uzņemts NHL Slavas zālē Toronto. \"Hokejs ir tas, ko es pārzinu vislabāk,\" masu medijiem atzina hokejists. \"Es jūtu, ka stundas un zināšanas, kuras esmu ieguvis vairāk nekā pēdējos 25 gados nostāda mani situācijā, kad atgriezties kaut kur šajā spēlē būtu ļoti jautri.\" Draudīgais Mesjē spēles stils, kurš apvienoja sportisko niknumu un talantu, izveidoja vienu no labākajām spēlētāju karjerām sportā.", "link": "https://www.delfi.lv/sports/news/hokejs/marks-mesje-tiks-uznemts-nhl-slavas-zale.d?id=19498335"},
{"title": "Somijas komanda paziņo 'OlyBet' līgas Zvaigžņu spēles sākumsastāvu", "category": "Sports", "body": "Tuvojoties \"OlyBet\" Latvijas-Igaunijas Basketbola līgas Zvaigžņu spēlei, kurā līgas komanda tiksies ar Somijas Basketbola līgas izlasi, savu mača sākumpiecinieku paziņojusi somu vienība. Somijas līgas komandas sākumsastāvā iebalsoti divi pēdējo gadu līgas labākie spēlētāji – pieredzējušais soms Tēmu Ranniko (\"Vilpas Vikings\") un bosnietis Bojans Sarcevičs (\"Kauhajoen Karhu\"). Vēl spēli sākumsastāvā sāks 24 gadus vecais Topias Palmi (\"Joensuun Kataja\"), Ranniko komandas biedrs Juho Nenonens un \"BC Nokia\" amerikāņu centrs Šons O'Mara. Somijas līgas komandu vadīs \"Vilpas Vikings\" galvenais treneris Jonass Isalo (2017. gada Somijas labākais treneris) un Tamperes \"Pyrinto\" treneris Sami Toiviainens. Atgādinām, ka 16. februārī Tartu paredzētajā Zvaigžņu spēlē \"OlyBet\" Latvijas – Igaunijas līgas izlases pamatpiecniekā abu valstu klubu līdzjutēji iebalsojuši \"VEF Rīga\" kapteini uzbrucēju Mareku Mejeri, kā arī četrus Tallinas \"Kalev/Cramo\" basketbolistus – aizsargus Janari Joesāru un Šavonu Lūisu, uzbrucēju Kristjanu Kanguru un centra spēlētāju Arnetu Multriju. Zvaigžņu spēle 16. februārī notiks Tartu Universitātes jaunajā sporta hallē. Programmā arī trīspunktu metienu, meistarības, treneru un \"slam dunk\" konkursi. Biļetes uz lielā basketbola vakaru, kas sāksies pulksten 17.00, var iegādāties \"Piletilevi\" biļešu tirdzniecības vietās, spēli tiešraidē translēs \"Best4sport TV\" un \"Delfi.lv\".", "link": "https://www.delfi.lv/sports/news/olybet-latvijas-igaunijas-basketbola-liga/zinas/somijas-komanda-pazino-olybet-ligas-zvaigznu-speles-sakumsastavu.d?id=50779485"},
{"title": "Kurucs ar astoņiem punktiem palīdz 'Nets' droši pieveikt 'Knicks'", "category": "Sports", "body": "Latvijas basketbolists Rodions Kurucs piektdien iemeta astoņus punktus, kamēr viņa pārstāvētā Bruklinas \" Nets \" komanda Nacionālās basketbola asociācijas ( NBA ) regulārā čempionāta mačā savā laukumā ar rezultātu 109:99 (30:37, 30:23, 27:22, 22:17) uzvarēja pašlaik savainotā latvieša Kristapa Porziņģa pārstāvēto  Ņujorkas  \" Knicks \". \"Nets\" komandai šī bija jau sestā uzvara pēc kārtas, kas ļāvis vēl vairāk nostiprināties Austrumu konferences pirmajā astoņniekā. Kā ierasts, Kurucs šajā mačā devās \"Nets\" sākuma pieciniekā, bet kopumā viņš laukumā pavadītajās 18 minūtēs grozā raidīja četrus no sešiem divpunktu metieniem, kamēr visi trīs viņa tālmetieni lidoja grozam secen. Vēl Latvijas basketbolista kontā trīs atlēkušās bumbas, viena rezultatīva piespēle, viena pārtverta bumba, divas kļūdas un četras piezīmes. Tiesa, kamēr Kurucs bija laukumā, \"Nets\" ielaida par desmit punktiem vairāk nekā iemeta, kas bija sliktākais rādītājs komandā. \"Nets\" rindās rezultatīvākais ar 19 punktiem bija Teo Pinsons, kamēr 18 punktus pievienoja Šabazs Napjērs. Savukārt \"Knicks\" sastāvā ar 25 punktiem atzīmējās Trejs Burks, kamēr Noā Vonlehs izcēlās ar 22 punktiem un 13 atlēkušajām bumbām, bet no rezervistu soliņa tā arī nepiecēlās Eness Kanters. Vēl otrās ceturtdaļas laikā \"Knicks\" spēja iegūt vairāk nekā desmit punktu pārsvaru, tomēr līdz pirmā puslaika beigām \"Nets\" pārņēma iniciatīvu, bet lielajā atpūtā komandas devās ar neizšķirtu 60:60. Otrajā puslaikā acīmredzami pārāka bija \"Nets\" komanda, kuras vadība noslēdzošajā ceturksnī tuvojās pat 20 punktu atzīmei. \"Nets\" ar 27 uzvarām 50 mačos Austrumu konferences kopvērtējumā ieņem augsto sesto vietu, kamēr \"Knicks\" ar desmit panākumiem 47 cīņās ir 14. pozīcijā starp 15 vienībām. Nākamo spēli \"Nets\" aizvadīs pirmdien, kad viesosies pie Bostonas \" Celtics \".", "link": "https://www.delfi.lv/sports/news/basketbols/kurucs-ar-astoniem-punktiem-palidz-nets-drosi-pieveikt-knicks.d?id=50775501"},
{"title": "Latvieši Eirolīgā: Peineram astoņi punkti un uzvara; Pasečņikam 12 punkti zaudējumā", "category": "Sports", "body": "Latvijas basketbolists  Žanis Peiners  piektdien guva astoņus punktus  ULEB Eirolīgas  20.kārtas spēlē, palīdzēdams Stambulas \"Dariššafaka Tekfen\" izcīnīt uzvaru, kamēr  Anžejs Pasečņiks  guva 12 punktus Grankanārijas \"Herbalife\" vienības zaudējumā. Peinera pārstāvētā Turcijas komanda \"Dariššafaka Tekfen\" savā laukumā ar rezultātu 80:75 (21:29, 24:18, 18:14, 17:14) pārspēja Spānijas vienību Vitorijas \"Kirolbet Baskonia\", kuras pieteikumā bija 18 gadus vecais Artūrs Kurucs. Peiners šajā mačā nospēlēja 24 minūtes un 11 sekundes, būdams nekļūdīgs savos metienos, jo grozā raidīja vienīgo divpunktu metienu un abus tālmetienus. Tāpat viņš izcīnīja trīs atlēkušās bumbas, veica divas rezultatīvas piespēles, pārtvēra divas bumbas, bloķēja vienu metienu un izprovocēja divas piezīmes, tikdams pie 18 efektivitātes koeficienta punktiem, kas bija trešais labākais rādītājs komandā. \"Dariššafaka Tekfen\" rindās rezultatīvākais ar 21 punktu bija amerikānis Tonijs Duglass, bet 18 punktus guva nigērietis Maikls Ēriks. Vitorijas vienībā 18 punktus guva ASV basketbolists Mets Dženingss. Tikmēr Pasečņika pārstāvētā \"Herbalife\" viesos ar rezultātu 70:75 (24:27, 14:9, 19:25, 13:14) piekāpās Melnkalnes klubam Podgoricas \"Budučnost VOLI\". Pasečņiks šajā duelī nospēlēja 22 minūtes un 45 sekundes, kuru laikā realizēja piecus no septiņiem divpunktu metieniem un abus divus \"sodiņus\". Viņš arī izcīnīja sešas atlēkušās bumbas, pārtvēra vienu bumbu, pieļāva vienu kļūdu, trīs reizes pārkāpa noteikumus un izprovocēja trīs piezīmes, iekrādams 16 efektivitātes koeficienta punktus, kas bija labākais rādītājs komandā. \"Herbalife\" rindās rezultatīvākais ar 16 punktiem bija igaunis Sīms Sanders Vene, bet uzvarētājiem 20 punktus guva amerikānis Noriss Kouls. Citā mačā pie Krievijas kluba Maskavas apgabala \"Himki\" stūres atgriezās lietuvietis Rims Kurtinaitis, kura vadītie vīri savā laukumā ar rezultātu 60:71 (28:10, 12:15, 10:21, 10:15) piekāpās Vācijas čempionei Minhenes \"Bayern\". Uzvarētājiem 20 punktus guva amerikānis Deriks Viljamss, kurš savulaik Nacionālajā basketbola asociācijā (NBA) spēlēja kopā ar latvieti Kristapu Porziņģi. Šīs kārtas noslēdzošajā spēlē Rolanda Šmita pārstāvētā Barselonas \"Lassa\" bez latvieša pieteikumā savā laukumā tiekas ar Krievijas grandu Maskavas CSKA. Jau ziņots, ka  Dairis Bertāns   ceturtdien iemeta 17 punktus , kamēr viņa pārstāvētā Itālijas čempione Milānas \"AX Armani Exchange Olimpia\" savā laukumā ar rezultātu 80:70 pārspēja Lietuvas flagmani Kauņas \"Žalgiris\". Tikmēr  Jānis Timma  un  Jānis Strēlnieks  guva attiecīgi 14 un 13 punktus, taču viņu pārstāvētā Grieķijas komanda Pirejas \"Olympiakos\" izbraukumā  ar rezultātu 75:90 piekāpās turnīra kopvērtējuma  līderei Stambulas \"Fenerbahce Beko\" no Turcijas. Citviet pie uzvaras tika arī pašreizējā turnīra čempione Madrides \"Real\" no Spānijas, kas savā laukumā ar 92:84 uzvarēja Turcijas klubu Stambulas \"Anadolu Efes\". Vēl vienā ceturtdienas mačā uzvaru izcīnīja Izraēlas komanda Telavivas \"Maccabi FOX\", kas savā laukumā ar rezultātu 84:75 pieveica Grieķijas grandu Atēnu \"Panathinaikos Opap\". Kopvērtējumā līderpozīcijā ar 18 uzvarām 20 spēlēs ir Stambulas \"Fenerbahce Beko\", kurai ar 16 panākumiem seko Madrides \"Real\", bet tālāk ar 14 uzvarām 19 cīņās ir Maskavas CSKA. Aiz pirmā trijnieka ar 13 panākumiem 20 mačos ir Stambulas \"Anadolu Efes\", kam ar 12 uzvarām seko Pirejas \"Olympiakos\", bet sesto vietu ar 11 panākumiem ieņem Barselonas \"Lassa\". Tikmēr desmit panākumi ir Minhenes \"Bayern\", bet pa deviņām uzvarām guvušas Vitorijas \"Kirolbet Baskonia\", Milānas \"AX Armani Exchange Olimpia\" un Telavivas \"Maccabi FOX\", tām noslēdzot pirmo desmitnieku. Savukārt Grankanārijas \"Herbalife\" ar sešām uzvarām ir 14.pozīcijā, bet Stambulas \"Dariššafaka Tekfen\" tikusi pie trim panākumiem, ieņemot pēdējo vietu 16 vienību konkurencē.", "link": "https://www.delfi.lv/sports/news/basketbols/latviesi-eiroliga-peineram-astoni-punkti-un-uzvara-pasecnikam-12-punkti-zaudejuma.d?id=50775219"},
{"title": "Karijs atkal samet 11 tālmetienus NBA spēlē", "category": "Sports", "body": "Nacionālās basketbola asociācijas ( NBA ) regulārā čempionāta spēlē Goldensteitas \" Warriors \" zvaigzne Stefans Karijs realizēja 11 tālmetienus un guva 48 punktus, palīdzot savai komandai ar 119:114 pārspēt Dalasas \" Mavericks \". Karijs šajā mačā 48 punktus guva, realizējot 11 no 19 tālmetieniem, sešus no 13 divpunktu metieniem un visus trīs soda metienus. Šī bija sestā reize viņa NBA karjerā, kad viņš spēlē trāpīja vismaz 11 trīspunktu metienus. Karija rekords ir 13 trāpīti tālmetieni, bet NBA rekords ir 14 trīspunktnieki mačā, ko paveica viņa komandas biedrs Klejs Tompsons. Karijs izcīnīja arī sešas atlēkušās bumbas, izdarīja piecas piespēles un bloķēja divus metienus. 28 punktus \"Warriors\" rindās guva Kevins Durants, savukārt \"Mavericks\" labā 26 punktus guva Luka Dončičs, bet 22 punkti Harisona Bārnsa kontā. \"Warriors\" NBA Rietumu konferences kopvērtējumā ierindojas otrajā vietā ar 29 uzvarām un 14 zaudējumiem, bet \"Mavericks\" ar 20 uzvarām un 23 zaudējumiem ir 13. vietā.", "link": "https://www.delfi.lv/sports/news/basketbols/karijs-atkal-samet-11-talmetienus-nba-spele.d?id=50736907"},
{"title": "Video: 'Kareivis' Tompsons labo NBA trīspunktnieku rekordu", "category": "Sports", "body": "Goldensteitas \" Warriors \" aizsargs Klejs Tompsons Nacionālās Basketbola asociācijas ( NBA ) regulārā čempionāta spēlē pret Čikāgas \" Bulls \" labojis līgas rekordu trīspunktu metienos, liecina statistika. Tompsons šajā mačā, kurā \"Warriors\" uzvarēja ar 149:124, 27 minūšu laikā realizēja 14 no izdarītiem 24 trejačiem. Kopumā viņš šai mačā guva 52 punktus. Iepriekšējais rekords tika sasniegts pirms diviem gadiem, 2016. gada novembrī, un piederēja Tompsona komandas biedram Stefanam Karijam – 13 realizēti tālmetieni.", "link": "https://www.delfi.lv/sports/news/basketbols/video-kareivis-tompsons-labo-nba-trispunktnieku-rekordu.d?id=50533841"},
{"title": "Latvijas pludmales volejbolistes Minusa/Jursone EČ iesāk ar zaudējumu", "category": "Sports", "body": "Latvijas pludmales volejbolistes Inguna Minusa/Inese Jursone ar zaudējumu iesākušas Eiropas čempionāta finālturnīru, pirmajā E grupas spēlē ar 0-2 (14:21, 17:21) piekāpjoties austrietēm Dorisai un Stefānijai Švaigerēm. Nākamo spēli latvietes aizvadīs trešdien ar vācietēm Janu Kēleri/Jūliju Zūdi, kuras otrdien ar 2-0 pieveica slovēnietes Ēriku un Simonu Fabjanas. Ar slovēnietēm Minusa/Jursone tiksies pēdējā grupas mačā ceturtdien. Vīriešu konkurencē, kur Latviju pārstāvēs trīs dueti - Mārtiņš Pļaviņš/Jānis Šmēdiņš, Aleksandrs Samoilovs/Ruslans Sorokins un Toms Šmēdiņš/Artis Caics, grupu sacensības sāksies trešdien. Pagaidām nav zināms, vai Eiropas čempionata finālturnīrā varēs piedalīties Mārtiņš Pļaviņš/Jānis Šmēdiņš, jo  pēdējā \"Grand Slam\" turnīrā Austrijā Pļaviņš guvis kājas savainojumu .", "link": "https://www.delfi.lv/sports/news/other_kinds/voleyball/latvijas-pludmales-volejbolistes-minusajursone-ec-iesak-ar-zaudejumu.d?id=40019159"},
{"title": "Soču dopings: ziņojumu par dopinga sistēmu Krievijā gatavo arī otra SOK izmeklēšanas komisija", "category": "Sports", "body": "Tuvāko nedēļu laikā ziņojumu par dopinga sistēmas pastāvēšanu Krievijā publiskos arī otra Starptautiskās Olimpiskās komitejas ( SOK ) izmeklēšanas komisija, ko vada Samuels Šmits, atsaucoties uz SOK preses dienestu, ziņo aģentūra TASS. \"SOK komisijai, ko vada Samuels Šmits, bija uzdots izskatīt jautājumu par iespējamām dopinga manipulācijām Krievijā, par ko tiek runāts  Ričarda Maklārena ziņojumā , konkrēti attiecībā uz Soču ziemas olimpiskajām spēlēm,\" teikts SOK paziņojumā. \"Joprojām notiek lietu noklausīšanās, un tiek ievērotas attiecīgās procedūras. Savu ziņojumu komisija publiskos tuvāko nedēļu laikā.\" Krievijas federācijas Izmeklēšanas komisija jau paziņojusi, ka viņu veiktā izmeklēšana ir atspēkojusi Pasaules Antidopinga aģentūras ( WADA ) neatkarīgās komisijas vadītāja, Kanādas jurista Ričarda Maklārena paziņojumu, ka Krievijā it kā pastāvot valsts atbalstīta dopinga sistēma un ka Soču olimpisko spēļu laikā krievu sportistiem tika samainītas dopinga analīzes. Pēc Ričarda Maklārena otrā ziņojuma SOK izveidoja divas izmeklēšanas komisijas – Denisa Osvalda vadītā nodarbojas ar Krievijas sportistu Soču olimpisko spēļu laikā nodoto dopinga analīžu atkārtotu pārbaudi, bet Samuela Šmita vadītā izmeklē valsts saistību ar aizliegto preparātu lietošanu. Osvalda vadītā komisija jau ir lēmusi par mūža diskvalifikācijas piespriešanu  Soču olimpiskajam čempionam distanču slēpošanā Aleksandram Ļegkovam ,  izmeklētas tiek arī Krievijas olimpisko bobslejistu,  skeletonistu un ātrslidotāju lietas.", "link": "https://www.delfi.lv/sports/news/other_kinds/other/socu-dopings-zinojumu-par-dopinga-sistemu-krievija-gatavo-ari-otra-sok-izmeklesanas-komisija.d?id=49424613"},
{"title": "Krievijas dopinga skandāls: amatpersonas pirmo reizi atzīst 'organizētu sazvērestību'", "category": "Sports", "body": "Krievijas amatpersonas pirmo reizi pēc skaļākā dopinga skandāla sporta vēsturē sākuma atzinušas, ka valstī bijusi organizēta dopinga lietošana, tomēr augstākās amatpersonas tajā nav iesaistītas un tā nav bijusi valstiska programma, vēsta \"New York Times\". Krievija ilgstoši noliegusi jebkādu vainu dopinga krāpšanās skandālā, kas satriecis visu olimpisko kustību. Tomēr tagad vairākās intervijās, kas notikušas Maskavā, Krievijas amatpersonas atzīst organizētas dopinga problēmas pastāvēšanu. \"Tā bija organizēta sazvērestība,\" saka Krievijas Antidopinga aģentūras vadītājas pienākumu izpildītāja Anna Ancelioviča, atzīstot gadiem ilgušu dopinga krāpšanās shēmu Krievijas sportā. Ancelioviča gan noliedz, ka dopinga programma izstrādāta un realizēta valstiskā līmenī, kā to uzskata Pasaules antidopinga aģentūra (WADA) un tās veiktā izmeklēšana. Tāpat Ancelioviča atzinusi, ka Krievijā notikusi organizēta krāpšanās ar dopinga pārbaužu paraugiem, tos samainot pret \"tīriem\", bet sportisti lietojuši speciālus \"kokteiļus\", kas palīdzējuši uzlabot sniegumu. Netieši notiekošo apstiprinājis arī bijušais Krievijas Olimpiskās komitejas vadītājs, bijušais Krievijas sporta ministrs Vitālijs Smirnovs, kurš tagad ar Krievijas prezidenta Vladimira Putina rīkojumu iecelts par valsts antidopinga programmas galveno reformatoru. \"Manā kā bijušā sporta ministra redzējumā, esam pieļāvuši daudz kļūdu. Jāsaprot, kādēļ jaunie sportisti lietoja dopingu, kādēļ viņi piekrita lietot,\" saka 81 gadu vecais ietekmīgais sporta funkcionārs, kurš gan atgādina par hakeru grupas \"Fancy Bears\" nopludinātajiem dokumentiem, kas atļauj daudziem sportistiem lietot aizliegtās vielas \"slimību ārstēšanai\". \"Krievijai nebija tādu iespēju, kā citām valstīm.\" Apmierinātību ar Krievijas \"pirmo atzīšanos\" paudis Ričards Maklārens, kura vadībā pēc WADA lūguma speciālā grupa veica vairāku mēnešu ilgušo izmeklēšanu par Krievijas dopinga shēmām. Maklārena grupas divos ziņojumos skaidri definēts, ka Krievija valstiskā līmenī daudzu gadu garumā realizējusi dopinga programmu, bet 2014. gada Soču olimpiskajās spēlēs \"dopinga jautājumu\" uzraudzījuši Krievijas drošības dienestu aģenti. Maklārens gan pieļauj, ka Krievija vairs neapspriež viņa komisijas slēdzienu, lai pārtrauktu sporta lielākās krāpšanās tālāku izmeklēšanu. \"Dažādi var interpretēt faktus, viņi tagad pauž savādāku viedokli, nekā valsts, bet tā ir tāda \"vārdu spēle\",\" piebilst Maklārens, paužot apņēmību turpināt uzsākto izmeklēšanu. Decembra sākumā publicētais Maklārena grupas  otrais ziņojums satricināja pasaules sporta sabiedrību. Ziņojumā teikts, ka 2011.-2015. gadam Krievijas valstiski organizētā līmenī dopinga programmā bijuši vairāk kā 1000 sportistu no 30 sporta veidiem.  Pēc ziņojuma publiskošanas un Latvijas skeletonistu protesta  Krievija zaudēja tiesības rīkot  2017. gada pasaules čempionātu bobslejā un skeletonā , bet vēlāk Krievijai atņemtas tiesības rīkot arī citas ziemas sporta veidu sacensības. Saistībā ar Krievijas dopinga skandālu pagaidām oficiāli netiek minēti sportistu vārdi, tomēr neoficiāli tiek minēts, ka starp dopinga krāpniekiem ir arī skeletonists Aleksandrs Tretjakovs un bobslejists Aleksandrs Zubkovs, aiz kuriem Soču olimpiskajās spēlēs palika Latvijas sportisti. Ja pierādīsies Tretjakova vaina, tad Martins Dukurs var tikt pie olimpiskās zelta medaļas, bet viņa brālim Tomasam pienāksies bronza. Savukārt Zubkova diskvalifikācijas gadījumā Soču olimpiskais zelts pienāksies Latvijas bobsleja pilota Oskara Melbārža vadītajam četriniekam.", "link": "https://www.delfi.lv/sports/news/other_kinds/other/krievijas-dopinga-skandals-amatpersonas-pirmo-reizi-atzist-organizetu-sazverestibu.d?id=48352057"},
{"title": "Krievijas Bobsleja federācijas prezidents apšauba Vācijas un Latvijas sportistu sasniegumus PČ", "category": "Sports", "body": "Krievijas Bobsleja federācijas prezidents  Aleksandrs Zubkovs , kurš 2014. gadā Sočos kļuva par divkārtēju olimpisko čempionu bobslejā, taču šos panākumus aizēno aizdomas par viņa līdzdalību Krievijas dopinga sistēmā, apšaubījis  Vācijas  un Latvijas sportistu panākumus nule kā aizvadītajā pasaules čempionātā bobslejā un skeletonā. Divas iepriekšējās nedēļas Kēnigszē trasē, Vācijā, notikušajā pasaules čempionātā bobslejā un skeletonā,  krietni pārāki pār konkurentiem bija vācieši,  kuri izcīnīja piecas zelta, trīs sudraba un divas bronzas medaļas. Tikmēr Latvija šajā čempionātā tika pie vienas zelta godalgas, kuru skeletonā izcīnīja  Martins Dukurs , kļūstot par pirmo  pieckārtējo planētas čempionu šajā sporta veidā. Tikmēr  Krievija  čempionātu noslēdza ar vienu bronzu, kuru skeletonā izcīnīja jaunais talants Ņikita Tregubovs. Zubkovs pirmdien pauda viedokli, ka Vācijas un Latvijas sportisti, uzvaras guvuši aizdomīgā ceļā. \"Domāju, ka daudzus speciālistus pārsteidza pasaules čempionāta rezultāti, tieši vācu un latviešu sportistu sniegums,\" aģentūra TASS citē Zubkova teikto. \"Pirmie ieņem godalgotās vietas, braucot sāniski, otrie, uzrādot ceturtos un sestos rezultātus, zaudējot visiem līderiem, pēkšņi ir ātrāki par četrām desmitdaļām,\" pauda Zubkovs. Viņš izteicis viedokli, ka ir aizdomas par tiesāšanas objektivitāti. \"Šeit, Vācijā ar tiesāšanu ne viss bija tīri, tas ir vienozzīmīgi. Ceru, ka nākamajā Olimpiādē Phjončhanā viss būs citādāk un taisnīgāk,\" piebilda Zubkovs. Pērnā gada decembra sākumā Pasaules antidopinga aģentūras ( WADA ) neatkarīgā izmeklēšanas komisija kanādiešu jurista Ričarda Maklarena vadībā  publicēja sava ziņojuma otro daļu par dopinga lietošanu Krievijā,  kurā tika paziņots, ka laika posmā no 2011. līdz 2015. gadam vairāk kā 1000 Krievijas sportisti 30 sporta veidos piedalījušies valsts izveidotā un atbalstītā dopinga sistēmā. Tāpat ziņojumā tika atklāts, ka Soču olimpisko spēļu laikā 12 Krievijas sportistiem, kuri izcīnīja medaļas, bijušas pozitīvas dopinga analīzes, taču tās tika samainītas pret negatīviem paraugiem. Pēc Maklarena ziņojuma publicēšanas un tās sniegtās informācijas analīzes, vairāki mediji, tostarp arī Krievijā, ziņoja, ka Sočos pozitīvas analīzes bijušas arī olimpiskajam čempionam skeletonā Aleksandram Tretjakovam un divkārtējam šo spēļu čempionam bobslejā Zubkovam ar stūmējiem. Tretjakovs, kurš pasaules čempionātā Kēnigszē palika ceturtais, Sočos aiz sevis atstāja titulēto Latvijas skeletonistu Martinu Dukuru, kamēr viņa brālis Tomass Dukurs palika ceturtais. Savukārt uzreiz aiz Zubkova četrinieka palika Latvijas kvartets ar pilotu Oskaru Melbārdi, kuriem nedēļas nogalē neizdevās nosargāt pērn izcīnīto planētas čempionu titulu, paliekot ceturtajiem.", "link": "https://www.delfi.lv/sports/news/winter_sports/bobsleigh/krievijas-bobsleja-federacijas-prezidents-apsauba-vacijas-un-latvijas-sportistu-sasniegumus-pc.d?id=48563281"},
{"title": "SOK Krievijas Hokeja federācijas prezidentam Tretjakam atļauj doties uz Phjončhanu", "category": "Sports", "body": "Starptautiskā Olimpiskā komiteja ( SOK ) ir atļāvusi Krievijas Hokeja federācijas (KHF) prezidentam Vladislavam Tretjakam apmeklēt 2018. gada ziemas olimpiskās spēles Phjončhanā, ziņo aģentūra \"R-Sport\". Iepriekš Tretjaks paziņoja, ka uz Phjončhanu dosies kaut vai kā līdzjutējs, ja nesaņems pielaidi no SOK. Olimpiskais hokeja turnīrs risināsies no 14. līdz 25. februārim, un KHF 25. janvārī izziņoja Krievijas izlases sastāvu dalībai šajā turnīrā. Valstsvienībā iekļauti 15 hokejisti no galvenā trenera Oļega Znaroka vadītā Sanktpēterburgas  SKA  kluba, astoņi  Maskavas CSKA  spēlētāji un divi pārstāvji no Magņitogorskas \" Metallurg \" vienības. Neoficiāla informācija liecina, ka SOK nepielaisto Krievijas sportistu sarakstā ir arī vairāki hokejisti – Antons Belovs, Sergejs Plotņikovs, Mihails Naumenkovs un Aleksejs Bereglazovs. Kā zināms, SOK ir diskvalificējusi Krievijas Olimpisko komiteju (KOK), kuras pārstāvjiem līdz ar to liegts apmeklēt gaidāmās spēles Korejā.", "link": "https://www.delfi.lv/sports/news/ziemas-olimpiskas-speles/zinas/sok-krievijas-hokeja-federacijas-prezidentam-tretjakam-atlauj-doties-uz-phjonchanu.d?id=49679717"},
{"title": "HK 'Rīga' izstājas no MHL Harlamova kausa izcīņas", "category": "Sports", "body": "Hokeja klubs \"Rīga\" otrdien izstājās no Krievijas Jaunatnes hokeja līgas (MHL) \"play-off\" turnīra, arī trešajā Harlamova kausa izcīņas ceturtdaļfināla spēlē ar 2:4 (0:1, 1:2, 1:1) piekāpjoties \"Mitiščenskije Atlanti\" komandai. Spēle Mitišču ledus arēnā sākās ar mājinieku gūtiem vārtiem – 14. minūtē Romāns Rukavišņikovs realizēja skaitlisko vairākumu un izvirzīja vadībā \"Mitiščenskije Atlanti\" komandu, lai gan aktīvi perioda sākumā uzbrukumus veidoja rīdzinieki.  Otrās trešdaļas septītajā minūtē Roberts Bukarts rezultātu izlīdzināja – 1:1, taču perioda vidū mājinieki vēlreiz izmantoja rīdzinieku noraidījumu un Antons Lazarevs atkal atjaunoja vienu vārtu pārsvaru – 2:1. Savukārt 16. minūtē Oļegs Jašons no Lazareva piespēles panāca jau 3:1 Mitišču komandas labā. Trešajā trešdaļā Raimonds Vilkoits samazināja pretinieku pārsvaru līdz minimumam – 2:3, bet pēc minūtes rezultāts atkal kļuva rīdziniekiem nelabvēlīgāks – Antons Lazarevs guva savus otros un komandas ceturtos vārtus šai mačā. Perioda otrajā pusē HK \"Rīga\" centās situāciju labot, taču tam sekoja noraidījumi, kurus pretinieks gan neizmantoja. 18. minūtes vidū rīdzinieku treneris Leonīds Tambijevs pieprasīja pusminūtes pārtraukumu un nomainīja vārtsargu Kristeru Gudļevski pret sesto laukuma spēlētāju, taču rezultātu izlīdzināt neizdevās, un jau pēc pusminūtes Gudļevskis atgriezās vārtos, bet \"Mitiščenskije Atlanti\" svinēja uzvaru trešajā \"play-off\" spēlē un kvalificējās nākamajai kārtai.", "link": "https://www.delfi.lv/sports/news/rigas_dinamo/news/hk-riga-izstajas-no-mhl-harlamova-kausa-izcinas.d?id=37386731"},
{"title": "Urtāns ar personisko rekordu uzvar sacensībās Čehijā", "category": "Sports", "body": "Latvijas vieglatlēts Māris Urtāns pirmdien ar jaunu personisko rekordu uzvarēja Čehijas galvaspilsētā Prāgā notikušajās Jozefa Odložila piemiņas sacensībās. Urtāns pirmajā mēģinājumā lodi raidīja tikai 18,78 metrus tālu, bet otrajā metienā sasniedza rezultātu 20,75 metri, par 11 centimetriem labojot savu personisko rekordu. Trešais mēģinājums Urtānam nebija sekmīgs, bet no pēdējiem trijiem viņš atteicās. Šis rezultāts ir sestais labākais Eiropā šosezon. Tomēr no Jānim Bojāram piederošā Latvijas rekorda, kas tika sasniegts 1984.gadā, Urtāns joprojām atpaliek par 99 centimetriem. Tikmēr šķēpmešanā sievietēm trešo vietu izcīnīja Madara Palameika, kura kārtējo reizi šosezon raidīja šķēpu tālāk par 60 metriem - šoreiz viņas rezultāts bija 60 metri un 29 centimetri. Sacensībās uzvaru izcīnīja DĀR sportiste Viljena Sanete, kura šķēpu raidīja 66,38 metrus tālu, bet otrā palika čehiete Barbora Špotakova - 65,71 metrs. Trešo vietu ar savu sezonas labāko rezultātu izcīnīja arī Latvijas barjersprinteris Staņislavs Olijars, kurš 110 metru barjerskrējienā finišēja pēc 13,41 sekundes. Par sacensību uzvarētāju ar jaunu Čehijas rekordu kļuva Petrs Svoboda ar laiku 13,27 sekundes. Tikai vienu sekundes simtdaļu lēnāks bija ASV barjerskrējējs Raiens Vilsons. Olijara sasniegtais rezultāts ir otrs ātrākais šajā sezonā starp Eiropas sportistiem. Kopumā savus sezonas labākos rezultātus sasniedza pieci sportisti.", "link": "https://www.delfi.lv/sports/news/other_kinds/atlethics/urtans-ar-personisko-rekordu-uzvar-sacensibas-cehija.d?id=32500399"},
{"title": "Urtāns ar personisko rekordu uzvar Eiropas komandu čempionāta lodes grūšanā", "category": "Sports", "body": "Latvijas vieglatlēts Māris Urtāns sestdien ar jaunu personisko rekordu uzvarēja Belgradā notiekošā Eiropas komandu čempionāta lodes grūšanas sacensībās vīriešiem. Urtāns pirmajā mēģinājumā lodi raidīja 20,24 metrus tālu, bet otrajā metienā sasniedza rezultātu 21,63 metri, par 88 centimetriem labojot savu personisko rekordu.  Šis Urtāna rezultāts tikai par 11 centimetriem atpaliek no Latvijas rekorda. Tāpat šis rezultāts - 21,63 metri - šobrīd ir piektais labākais pasaulē, kā arī otrais labākais Eiropā.  Kā ziņots, savu iepriekšējo personisko rekordu - 20,75 metri - Urtāns sasniedza pirmdien Čehijas galvaspilsētā Prāgā notikušajās Jozefa Odložila piemiņas sacensībās.  Jau ziņots, ka Latvijas izlase Eiropas komandu čempionātā startē otrajā jeb trešajā spēcīgākajā līgā.  Eiropas komandu čempionāts šogad notiek otro reizi vēsturē, aizstājot Eiropas kausa izcīņas sacensības. Pērn Latvijas izlase izcīnīja trešo vietu otrajā līgā, nespējot pakāpties uz pirmo līgu.  Latvijas izlases sastāvs Eiropas komandu čempionātā otrajā līgā:  Vīrieši - Ronalds Arājs, Elvijs Misāns, Jānis Baltušs, Dmitrijs Jurkevičs, Andrejs Domaņins, Jānis Girgensons, Kārlis Daube, Konstantīns Savčuks, Jānis Jansons, Normunds Pūpols, Mareks Ārents, Māris Urtāns, Vadims Vasiļevskis, Oskars Vaisjuns, Igors Sokolovs, Sandis Džiguns, Māris Grēniņš, Gatis Zālītis, Kristaps Valters, Jānis Baltušs, Mārtiņš Začests, Andris Ūdris.  Sievietes - Jekaterina Čekele, Sandra Krūma, Līga Velvere, Anna Titova, Agata Strausa, Poļina Jeļizarova, Agnese Pastare, Aiga Grabuste, Ieva Zunda, Lāsma Grīnberga, Lauma Grīva, Natālija Čakova, Māra Grīva, Ildze Bortaščenoka, Kristīne Buša, Laura Igaune, Marlēna Reimane, Ieva Vītola, Inese Nagle.", "link": "https://www.delfi.lv/sports/news/other_kinds/atlethics/urtans-ar-personisko-rekordu-uzvar-eiropas-komandu-cempionata-lodes-grusana.d?id=32599425"},
{"title": "Nākusi klajā jauna skandaloza informācija par dopingu Krievijas sportā", "category": "Sports", "body": "Bijušais Krievijas Antidopinga aģentūras (RUSADA) darbinieks Vitālijs Stepanovs un viņa sieva, vieglatlēte Jūlija Stepanova Ziemeļamerikas medijiem atklājuši jaunu informāciju par dopinga pārkāpumiem Krievijas sportā saistībā ar Soču ziemas olimpiskajām spēlēm, kam Pasaules Antidopinga aģentūra ( WADA ) gatavojas pievērst vislielāko uzmanību, vēsta ārzemju mediji. Stepanovs intervijā telekanālam \"CBS News\" atklājis, ka četri olimpiskie čempioni Soču spēlēs lietojuši anaboliskos steroīdus, bet RUSADA kopā ar Krievijas Federālo aizsardzības biroju (FSB) palīdzējusi slēpt pēdas, falsificējot dopinga analīžu rezultātus. \"WADA noskatījās programmu, kurā tika atklāti jauni un ļoti bīstami fakti par dopingu Krievijas sportā. Mēs centīsimies tos izmeklēt nekavējoties,\" aģentūra \"Reuters\" citē WADA pārstāvis Bens Nikolss. Krievijas sporta ministrs Stepanova paziņojumus nodēvējis par \"informācijas karu\". \" Vitālijs Stepanovs kopā ar Jūliju Stepanovu bija vieni no pirmajiem, kas Rietumu medijiem atklāja dopinga shēmas Krievijas sportā. Viņu intervijas Vācijas TV kanāla ARD filmā kļuva par pamatu plašai izmeklēšanai, kas noslēdzās ar Krievijas  Vieglatlētikas  federācijas pilnīgu diskvalifikāciju. Pēc filmas iznākšanas Stepanovi pameta Krieviju, pieprasot politisko patvērumu Kanādā.", "link": "https://www.delfi.lv/sports/news/other_kinds/other/nakusi-klaja-jauna-skandaloza-informacija-par-dopingu-krievijas-sporta.d?id=47413463"},
{"title": "Pahars paziņojis kandidātu sarakstu spēlēm pret Luksemburgu un Andoru", "category": "Sports", "body": "Latvijas futbola izlases  galvenais treneris  Marians Pahars  paziņojis kandidātu sarakstu septembrī paredzētajām spēlēm – pārbaudes mačam ar Luksemburgu un FIFA Pasaules kausa kvalifikācijas turnīra pirmajam mačam ar Andoru. Kandidātu sarakstā pašlaik iekļauti 22 futbolisti, taču nepieciešamības gadījumā tiks izsaukts vēl viens spēlētājs, informēja  Latvijas Futbola federācija . Spēle pret Luksemburgu risināsies 2. septembrī Skonto stadionā, bet Pasaules kausa kvalifikāciju pret Andoru Latvija sāks izbraukumā 6. septembrī \"Estadi Nacional\" stadionā. Latvija treniņnometni Rīgā iesāks pirmdien, 29. augustā. Turpmākās dienas komanda trenēsies \"Arkādija\" dabīgā zālāja stadionā. Pirms spēles ar Luksemburgu Latvijas valstsvienībai paredzēts treniņš arī \"Skonto\" stadionā Latvijas un Luksemburgas valstsvienību savstarpējā spēle \"Skonto\" stadionā 2. septembrī sāksies plkst. 20:30. Biļetes uz šo maču  vēl ir pieejamas pārdošanā \"Biļešu serviss\" kasēs visā Latvijā . Latvijas Futbola federācija (LFF) aicina līdzjutējus iegādāties biļetes un ierasties uz spēli savlaicīgi . Pēc spēles ar Luksemburgu sestdien, 3. septembrī, atjaunošanās treniņš komandai paredzēts \"Arkādija\" stadionā. Savukārt uz Andoru valstsvienība dosies nākamajā dienā - 4. septembrī plkst. 16:00 ar tiešo līgumreisu no Rīgas starptautiskās lidostas līdz Žironai, Spānijā, tad ar autobusu līdz Andorai. Latvijas izlase tiksies ar Andoru otrdien, 6. septembrī plkst. 21:45.     ANDRIS VAŅINS FC ZÜRICH (Šveice) KASPARS IKSTENS FK Jelgava PĀVELS ŠTEINBORS ARKA GDYNIA 1929 (Polija)     KASPARS GORKŠS FK Liepāja VITĀLIJS JAGODINSKIS FC Dynamo Kiev (Ukraina) VLADISLAVS GABOVS MKS Korona Kielce (Polija) GINTS FREIMANIS FK Jelgava VITĀLIJS MAKSIMENKO SV Mattersburg (Austrija) ANTONS KURAKINS Hamilton Academical FC (Skotija)     ARTIS LAZDIŅŠ FK Jelgava OĻEGS LAIZĀNS FC Riga IGORS TARASOVS Giresunspor (Turcija) ARTŪRS ZJUZINS FK TAMBOV (Krievija) ALEKSEJS VIŠŅAKOVS FK RFS DĀVIS IKAUNIEKS FC VYSOCINA JIHLAVA (Čehija), izīrēts no FK Liepāja GĻEBS KĻUŠKINS FK Jelgava JĀNIS IKAUNIEKS FC Metz (Francija)     SERGEJS VOROBJOVS FC Riga ARTŪRS KARAŠAUSKS FC Wil (Šveice) DENISS RAKELS Reading FC (Anglija) ARTJOMS RUDŅEVS 1.FC KÖLN (Vācija) VALĒRIJS ŠABALA DAC 1904 DUNAJSKÁ STREDA (Slovākija), izīrēts no Club Brugge KV", "link": "https://www.delfi.lv/sports/news/futbols/pahars-pazinojis-kandidatu-sarakstu-spelem-pret-luksemburgu-un-andoru.d?id=47828989"},
{"title": "Uz Latvijas futbola izlasi izsaukti Savaļnieks un debitants Bogdaškins", "category": "Sports", "body": "Latvijas futbola izlases  galvenais treneris  Marians Pahars  uz valstsvienību izsaucis divus futbolistus, gatavojoties septembrī gaidāmajām spēlēt pret Luksemburgu un Andoru, vēsta  Latvijas Futbola federācija . Latvijas futbola izlases kandidātu sarakstā pirms gaidāmās nometnes un spēlēm septembrī pret Luksemburgu un Andoru iekļauti divi pussargi - \"Riga FC\" spēlētājs un 2016. gada Baltijas kausa ieguvējs valstsvienības rindās Roberts Savaļnieks, kā arī FK \"Jelgava\" pussargs Boriss Bogdaškins, kurš Latvijas izlases rindās līdz šim vēl nav spēlējis. Jau vēstīts, ka pussargs Deniss Rakels Anglijas kluba \"Reading\" rindās guva potītes savainojumu,  un viņš nevarēs palīdzēt valstsvienībai. Pārbaudes spēle pret Luksemburgu risināsies 2. septembrī Skonto stadionā, bet Pasaules kausa kvalifikācijas turnīru Latvija sāks izbraukumā pret Andoru 6. septembrī \"Estadi Nacional\" stadionā.", "link": "https://www.delfi.lv/sports/news/futbols/uz-latvijas-futbola-izlasi-izsaukti-savalnieks-un-debitants-bogdaskins.d?id=47837565"},
{"title": "Jānis Šmēdiņš/ Samoilovs nepārvar 'Fuzhou open' izslēgšanas turnīra pirmo kārtu", "category": "Sports", "body": "Latvijas pludmales volejbolisti Jānis Šmēdiņš/ Aleksandrs Samoilovs piektdien Ķīnā piedzīvoja zaudējumu \"Fuzhou Open\" izslēgšanas turnīra pirmajā kārtā, tādējādi Pasaules kausa pirmajā posmā nevienam Latvijas duetam nav izdevies iekļūt starp 16 labākajiem pāriem. Izslēgšanas turnīra pirmajā kārtā Jānis Šmēdiņš/ Samoilovs fantastiski sīvā cīņā ar 1-2 (24:22, 31:33, 11:15) piekāpās brazīliešiem Pedru Salgadu/ Brunu Šmitam, kuri izlikti ar trešo numuru. Mačs ilga 63 minūtes. Jānis Šmēdiņš un Samoilovs turnīru noslēdza dalītā 17.vietā. Atgādinām, ka Pasaules kausa pirmajā posmā startēja vēl divi Latvijas dueti. Jānis Pēda un Mārtiņš Pļaviņš sacensības  uzsāka no kvalifikācijas otrās kārtas,  kurā piedzīvoja zaudējumu, bet Toms Šmēdiņš/ Ruslans Sorokins piedzīvoja  neveiksmes visos trijos priekšsacīkšu  mačos.", "link": "https://www.delfi.lv/sports/news/other_kinds/voleyball/janis-smedins-samoilovs-neparvar-fuzhou-open-izslegsanas-turnira-pirmo-kartu.d?id=43264981"},
{"title": "Latvijas nacionālās futbola izlases kandidātu sarakstā iekļauts Torress", "category": "Sports", "body": "Latvijas nacionālās futbola izlases kandidātu sarakstā pirms abām septembra spēlēm iekļauts FK \"Liepāja\" pussargs Kristians Damians Torress, portālu \"Delfi\" informēja Latvijas Futbola federācija (LFF). Tādējādi Latvijas valstsvienības treniņnometnes, kas sāksies jau šo pirmdien, 29. augustā, kandidātu sarakstā šobrīd iekļauti 24 spēlētāji. Kristians Damians Torress dzimis 1985. gada 18. jūnijā Argentīnā. Pirmoreiz Latvijā viņš spēlēja 2004. gadā, kad 18 gadu vecumā pievienojās FK \"Jūrmala\" komandai. Savas karjeras laikā spēlējis arī SK \"Liepājas metalurgs\", FK \"Jūrmala-VV\" un Azerbaidžānā. Kopš 2014. gada Torress pārstāv FK \"Liepāja\". Pagājušajā sezonā viņš tika atzīts par Latvijas \"SMScredit.lv\" virslīgas čempionāta labāko pussargu un sezonas labāko spēlētāju. Šogad 2. jūnijā Saeima atbalstīja lēmumprojektu par Kristiana Damiana Torresa uzņemšanu Latvijas pilsonībā, tādējādi šobrīd viņš oficiāli var pārstāvēt Latvijas nacionālo futbola izlasi, jo iepriekš Argentīnas valstsvienībā viņš nav spēlējis, atgādina LFF.", "link": "https://www.delfi.lv/sports/news/futbols/latvijas-nacionalas-futbola-izlases-kandidatu-saraksta-ieklauts-torress.d?id=47843769"},
{"title": "Nosauc Latvijas paralimpiskās komandas sastāvu startam pasaules čempionātā", "category": "Sports", "body": "Pirmdien Latvijas Paralimpiskā komiteja (LPK) nosaukusi komandas sastāvu, kuri dosies uz pasaules čempionātu Dohā, Apvienotajos Arābu Emirātos, kur sacentīsies ar labākajiem vieglatlētiem no visas pasaules. Dalība čempionātā apstiprināta septiņiem sportistiem - Diānai Dadzītei (šķēpmešana, diska mešana, lodes grūšana), Taigai Kantānei (lodes grūšana, diska mešana), Ingrīdai Priedei (diska mešana), Aigaram Apinim (diska mešana), Dmitrijam Silovam (tāllēkšana, lodes grūšana, šķēpa mešana), Edgaram Kļaviņam (100m un 200m skriešana), kā arī Edgaram Bergam (lodes grūšana).  Pasaules čempionāts  vieglatlētikā norisināsies no 21. oktobra līdz 31. oktobrim. Tas pulcēs vairāk nekā 1400 vieglatlētus no 100 pasaules valstīm, un skatītājiem būs iespēja vērot 214 dažādas sacensības vairākās disciplīnās. Šīs ir pēdējās lielās paralimpiskās vieglatlētikas sacensības pirms 2016. gada Riodežaneiro paralimpiskajām spēlēm.", "link": "https://www.delfi.lv/sports/news/other_kinds/other/nosauc-latvijas-paralimpiskas-komandas-sastavu-startam-pasaules-cempionata.d?id=46526309"},
{"title": "Kuruca pārsteidzošais sniegums licis pieredzējušajam Farīdam atstāt 'Nets'", "category": "Sports", "body": "Pārsteidzoši labais Latvijas basketbolista Rodiona Kuruca sniegums licis pieredzes bagātajam Kenetam Farīdam atstāt Nacionālās basketbola asociācijas (NBA) komandu Bruklinas \" Nets \". Kā vēsta laikraksts \"The New York Post\", 29 gadus vecais Farīds vienojies ar \"Nets\" par līguma izpirkšanu, bet kā viņa nākamā komanda tiek minēta Hjūstonas \"Rockets\". Farīds \"Nets\" komandā nonāca vien pagājušā gada vasarā, kad tika iemainīts no Denveras \"Nuggets\", kurā aizvadīja savas pirmās septiņas sezonas NBA. Tiesa, pie nozīmīgas lomas viņš tā arī netika. \"Būšu pavisam atklāts - Farīda nespēlēšana saistāma ar to, ka citi puiši līdz šim spēlējuši negaidīti labi,\" pauda \"Nets\" galvenais treneris Kenijs Etkinsons. \"Man tiešām patīk Kenets, taču viņš jau treniņnometnē guva traumu, kas viņu piebremzēja, tāpēc nespēju šo spēlētāju pienācīgi novērtēt, it sevišķi spēka uzbrucēja pozīcijā. Tieši tur mums bija vairāk iespēju, tomēr sezonas gaitā sapratu, ka labāk jūtos, ja spēlējam ar nedaudz īsāku sastāvu.\" Farīds šosezon piedalījies tikai 12 spēlēs, kurās vidēji guvis 5,1 punktu un izcīnījis 3,7 atlēkušās bumbas, lai gan viņa karjeras vidējie statistikas rādītāji ir krietni augstāki. Viens no iemesliem, kāpēc Farīds, kurš vēl 2014.gadā kopā ar ASV izlasi kļuva par pasaules čempionu, spēlējis tik maz, ir tieši Kurucs. \"Rodions šosezon bijis neiedomājams pārsteigums. Man šķiet, neviens no mums nedomāja, ka viņš jau tik ātri būs gatavs spēlēt,\" teica Etkinsons. Savas NBA karjeras laikā Farīds vidēji spēlē guvis 11,3 punktus un izcīnījis 8,1 atlēkušo bumbu, bet sagaidāms, ka tuvākajā laikā pēc \"Nets\" atstāšanas viņš pastiprinās spēcīgo \"Rockets\" komandu, kam gan savā sastāvā vēl jāatrod brīva vieta. \"Nets\" ar 24 uzvarām 47 spēlēs Rietumu konferences kopvērtējumā ieņem augsto sesto pozīciju. Komanda soļo pretī negaidītai dalībai NBA izslēgšanas turnīrā.", "link": "https://www.delfi.lv/sports/news/basketbols/kuruca-parsteidzosais-sniegums-licis-pieredzejusajam-faridam-atstat-nets.d?id=50759887"},
{"title": "Video: Nostaigāts vai nav nostaigāts - basketbola tiesneši skaidro strīdīgās epizodes", "category": "Sports", "body": "Latvijas Basketbola savienības (LBS) Tiesnešu komisija (TK), turpinot solīto, publiskojusi otro skaidrojumu par strīdīgām epizodēm spēlēs. \"Lai palīdzētu labāk izprast tiesnešu lēmumus un uzlabotu informācijas apriti starp visiem basketbola procesa dalībniekiem, reizi mēnesī publiskosim LBS Tiesnešu komisijas oficiālu skaidrojumu par interesantām situācijām pašmāju līgu spēlēs. Rīkosimies sistemātiski – izskaidrojot noteikumu būtību un parādot praktiskus piemērus no izvēlētām spēlēm ar nosaukumu \"Grūtie lēmumi\",\" saka TK. Portāls \"Delfi\" publicē TK skaidrojumus par vairākām epizodēm. 3,8 sekundes pirmspamatlaika beigām, BK \"Liepāja\" ievada bumbu spēlē uzbrukuma zonā, to saņem Nr.3, kurš uzreiz bumbu nenotver. Lai to izdarītu, nākas paspert papildu soļus centra līnijas virzienā. Pēc bumbas notveršanas Nr.3 ar kreiso kāju apstājas pie pašas centra līnijas, bet, pagriežoties groza virzienā, ar labo kāju uzkāpj uz tās.  pareizs tiesneša lēmums – precīzi fiksēts \"Centra auta\" pārkāpums. Liepājas komandas spēlētājs Nr.9 sāk ātro uzbrukumu, dodas \"Jūrmala/Betsafe\" groza virzienā un, par spīti aizsarga Nr.15 atļautai pretestībai, gūst grozu. Tiesneši neieskaita gūto grozu, fiksējot Nr.9 pārkāpumu – nostaigāts.  nepareizs lēmums – uzbrucējs izdarīja atļautus soļus no brīža, kad paņēma bumbu rokās līdz metienam pa grozu – 0 (''zero step'' – šajā brīdī bumba ir uzbrucēja rokās), 1, 2 un metiens pa grozu. 9 sekundes pirms pamatlaika beigām \"Parnu Sadam\" komanda ievada bumbu uzbrukumā, iespēlē to spēlētājam Nr.10, kurš, 3 sekundes pirms pamatlaika beigām izdara trīspunktu metienu. Pēc izdarītā metiena, uzbrucējs cenšas izprovocēt piezīmi, izmetot kājas ārpus sava \"cilindra\", mēģinot atrast kontaktu ar \"Valmiera Glass VIA\" aizsargu, kurš cenšas atļauti bloķēt metienu, atrodoties savā \"cilindrā\". Tiesnešu komisijas viedoklis: pareizs lēmums – nav pārkāpuma, jo Valmieras komandas Nr.23 nav pārkāpis noteikumus. Pēc Jūrmalas Nr.33 caurgājiena un metiena pa grozu, bumbai, kas atrodas uz groza stīpas, ir reāla iespēja iekrist grozā, bet to no groza izsit \"Ogres\" spēlētājs Nr.21. Grozs netiek ieskaitīts, spēle turpinās, FIBA noteikumu punktā 31.2.4 teikts: aizsardzības spēlētāja pieskaršanās bumbai, kura jau atrodas grozā, un/vai grozam tādejādi novēršot bumbas izkrišanu cauri grozam, tiek uzskatīta par iejaukšanos (interference). Bumbas statusu – tā ir grozā vai nav – nosaka noteikumi un to interpretācijas: bumba ir grozā, ja bumbas mazākā daļa atrodas stīpas līmenī vai zem tās.  nepareizs tiesnešu lēmums – jāskaita 2 punkti Jūrmalas komandai. \"VEF Rīga\" spēlētājs Nr.3, veicot caurgājienu uz grozu, izdara tā saukto \"skip step\" – pēc dribla izdara soli ar kreiso kāju un piezemējas uz kreisās kājas, pirms izdarījis metienu pa grozu vai piespēli partneriem. Tādējādi pārkāpts noteikumu punkts 25.2.1 (nostaigāts), kurš nosaka, ka spēlētājs, pēc dribla veikšanas nedrīkst atkārtoti pieskarties grīdai ar to pašu kāju, ar kuru atspērās, beidzot driblu un uzsāka metienu pa grozu vai piespēli partnerim.  pareizs lēmums, jo \"VEF Rīga\" spēlētājs ir pārkāpis noteikumus, iegūstot priekšrocību pret aizsardzības spēlētāju, kurš pārkāpj noteikumus pēc tam.", "link": "https://www.delfi.lv/sports/news/olybet-latvijas-igaunijas-basketbola-liga/video/video-nostaigats-vai-nav-nostaigats-basketbola-tiesnesi-skaidro-stridigas-epizodes.d?id=50774105"},
{"title": "Eirolīga vai NBA – Eiropas grandu treneri izsaka savu viedokli par spēcīgajām līgām", "category": "Sports", "body": "Spānijas basketbola kluba \"Barcelona Lassa\" galvenais treneris Svetislavs Pešičs iesācis neklātienes diskusiju par to, kura basketbola līga ir spēcīgākā pasaulē –  ULEB Eirolīga  vai Nacionālā basketbola asociācija ( NBA ). Savu viedokli pēc tam pauda arī Pirejas \"Olympiacos\" galvenais treneris  Deivids Blats . \"Katru rītu redzu NBA rezultātus - 129:119, 122:120, 120:115 un tamlīdzīgi. Visi svin, visi ir priecīgi,\" portālam \"Eurohoops\" sacīja Pesičs. \"Labākais basketbols pasaulē ir Eirolīgā. Šeit ir viss - aizsardzība, uzbrukums, dažādas taktikas, trīspunktnieki, \"danki\", spēles veidošana. Mums Eiropā līdz šim pietrūka, savu basketbola pārdošana, kā tas ir NBA. Mēs nebijām iemācījušies, kā pārdot savu produktu.\" Pesičs norādīja, ka basketbola spēles ritms ir jāmaina no aizsardzības, nevis no uzbrukuma, kā tas ir NBA. Viņš vēl izteicās, ka NBA nav basketbols. Blats veiksmīgi strādājis gan ar Eiropas klubiem, gan ar Krievijas basketbola izlasi, un tas viņam ļāva izmēģināt savus spēkus arī NBA, trenējot Klīvlendas \"Cavaliers\". Viņš norādīja, ka abas līgas būtiski atšķiras, bet nevēlējās paust savu viedokli par to, kura ir spēcīgāka. \"Abas līgas atšķiras, un es pats to esmu piedzīvojis. Tas ir citādāks basketbols, ar citādākiem noteikumiem un citādāku spēļu grafiku. Atšķiras arī spēlētāji un veids, kā tiek veidotas komandas,\" teica Blats, kurš arī citēts portālā \"Eurohoops\". \"Es negribētu teikt, ka viena līga ir labāka par otro. Tā absolūti nav. Taču es saprotu, ka Pesičs uzsver atšķirības veidā, kā basketbols tiek spēlēts,\" izteicās Blats.", "link": "https://www.delfi.lv/sports/news/basketbols/eiroliga-vai-nba-eiropas-grandu-treneri-izsaka-savu-viedokli-par-specigajam-ligam.d?id=50732731"},
{"title": "Karijs ar jaunu tālmetienu rekordu apbēdina bez Kuruca spēlējošu 'Nets'", "category": "Sports", "body": "Bruklinas \" Nets \" bez latvieša Rodiona Kuruca sastāvā svētdien Nacionālās basketbola asociācijas ( NBA ) regulārā čempionāta spēlē ar rezultātu 114:120 savā laukumā piekāpās pašreizējiem līgas čempioniem Goldensteitas \" Warriors \". Kurucs izlaida jau trešo spēli pēc kārtas, jo turpina atlabt no potītes savainojuma. Iepriekš gan tika prognozēts, ka trauma nav pārāk nopietna, tāpēc drīzumā latvietis varētu atgriezties laukumā. \"Nets\" labā aizvadītajā mačā 25 punktus guva D'Andželo Rasels, bet 23 punktu sameta Kariss Leverts. Savukārt \"Warriors\" rindās ar 35 punktiem un jaunu tālmetienu rekordu izcēlās Stefans Karijs. Šajā sezonā Karijs visās septiņās spēlēs realizējis vismaz piecus tālmetienus, labojot Džordža Makklauda rekordu, ko viņš sasniedza 1995./1996. gada sezonā. Uzvarētājiem ar 34 punktiem izcēlās arī Kevins Durants. \"Manas komandas spēlētāji ir nepiekāpīgi, un viņi spēlēja ļoti neatlaidīgi. Fani noteikti priecājās redzēt, ka mēs tā vienkārši neatdevām uzvaru šai talantīgajai komandai,\" pēc zaudējuma teica \"Nets\" galvenais treneris Kenijs Atkinsons. \"Nets\" šo sezonu iesākusi ar divām uzvarām sešās spēlēs, savukārt \"Warriors\" izcīnīja savu sesto uzvaru septiņos mačos.", "link": "https://www.delfi.lv/sports/news/basketbols/karijs-ar-jaunu-talmetienu-rekordu-apbedina-bez-kuruca-spelejosu-nets.d?id=50529619"},
{"title": "Minusai/Jursonei devītā vieta Eiropas čempionāta posmā", "category": "Sports", "body": "Latvijas pludmales volejbolistes Inguna Minusa/Inese Jursone piektdien Polijā ieņēma devīto vietu Eiropas čempionāta otrajā posmā. Latvijas volejbolistes, kuras cīnījās zaudētāju zarā, ar 0-2 (14:21, 20:22) piekāpās slovākietēm Natālijai Dubovcovai/Dominikai Ņestarcovai. Kā ziņots, pamatturnīra pirmās kārtas cīņā Minusa/Jursone ar 2-0 (21:19, 21:16) uzvarēja šveicietes Isabellu Foreri un Anuku Vergē-Deprē, kurām turnīrā 19.numurs, bet otrajā kārtā ar 0-2 (14:21, 18:21) piekāpās citam Šveices duetam Mjūrielai Graesli/Taņai Goricaņečai, kas izliktas ar trešo numuru.  Pēc šī zaudējuma Minusa/Jursone sacensības bija spiestas turpināt tā sauktajā zaudētāju zarā, kura pirmajā cīņā ar 2-0 (21:11, 21:12) pieveica bulgārietes Asju Dinovu un Svetlu Angelovu, kas izliktas ar 20.numuru.", "link": "https://www.delfi.lv/sports/news/other_kinds/voleyball/minusaijursonei-devita-vieta-eiropas-cempionata-posma.d?id=39718985"},
{"title": "SOK iespējamie sodi Krievijai: himnas neatskaņošana un liegums iet atklāšanas ceremonijā", "category": "Sports", "body": "Starptautiskā Olimpiskā komiteja (SOK), lemjot par iespējamām sankcijām Krievijai par dopinga pārkāpumiem, varētu liegt Krievijas delegācijai piedalīties 2018. gada Phjončhanas ziemas olimpisko spēļu atklāšanas ceremonijā un neatskaņot himnu apbalvošanas ceremonijās, vēsta \"New York Times\". Trīs mēnešus pirms Phjončhanas olimpiskajām spēlēm SOK vēl nav pieņēmusi lēmumu par Krievijas delegācijas iespējamo sodīšanu saistībā ar daudzajiem dopinga pārkāpumiem, kas pēdējos gados met ēnu uz Krievijas sportistu godīgumu sacensībās. Krievijas dopinga skandāls sākās 2016. gada vidū, kad no valsts aizbēgušais bijušais Krievijas Antidopinga laboratorijas vadītājs Grigorijs Rodčenkovs \"The New York Times\" pastāstīja, ka  . Tā nodrošināja, ka krievu sportisti arī sacensību laikā lietoja aizliegtos preparātus un viņu urīna analīzes tika samainītas pret tīriem paraugiem. Daudzu valstu sportisti un sporta funkcionāri jau aicinājuši SOK prezidentu Tomasu Bahu pieņemt pēc iespējas skarbākus sodus, uzskatot, ka  Krievija  ir diskreditējusi godīgas cīņas principus un olimpisko kustību. SOK savu lēmumu varētu pieņemt decembra sākumā, bet šobrīd masu medijos parādās dažādi varianti par potenciālajiem sodiem. Noprotams, ka SOK lēmums varētu būt bargs un tas nebūtu viegli pieņemams, norāda \"NY Times\". Visticamāk, Krievijas sportistiem netiks liegta dalība Phjončhanas olimpiskajās spēlēs. Phjončhanā varētu neielaist Krievijas funkcionārus un sportistus, kuru vaina un dalība dopinga programmā atklāsies kādā no izmeklēšanām. Vēl viens no iespējamiem sodiem ir Krievijas sportistu startēšana zem neitrāla karoga un neitrālās formās, kas neatgādinātu par Krievijas karoga krāsām. Tāpat Krievijai tiktu piespriesta prāva soda nauda, par variantiem saka kāds lietas izskatīšanai tuvu stāvošs anonīms avots. Vēl tiekot izskatīts variants, ka Krievijas sportisti nedrīkstēs piedalīties Phjončhanas olimpisko spēļu atklāšanas ceremonijā, bet pēc krievu sportistu uzvarām netiks atskaņota Krievijas himna. Krievijas puse jau asi reaģējusi uz šīm spekulācijām par iespējamiem sodiem. Krievijas Olimpiskās komitejas prezidents Aleksandrs Žukovs apliecinājis, ka Krievijas sportisti nestartēs zem neitrāla karoga, tādēļ Krievija atsauks savu dalību, ja tiks piespriestas kādas sankcijas. Oktobrī līdzīgu viedokli pauda Krievijas prezidents Vladimirs Putins, nosaucot iespējamo startēšanu zem neitrāla karoga par \"apkaunojumu valstij\". SOK izveidojusi divas izmeklēšanas komisijas saistībā ar iespējamiem Krievijas dopinga pārkāpumiem. Komisija, ko vada Deniss Osvalds, izmeklē Krievijas sportistu saistību ar dopinga analīžu mahinācijām Soču olimpisko spēļu laikā, bet otra, ko vada Samuels Šmits, izmeklē Krievijas valsts ierēdņu saistību ar iespējamo dopinga pārkāpumu piesegšanu. No komisiju izmeklēšanas iznākuma atkarīgs, vai Krievijai būs atļauts startēt 2018. gada Phjončhanas ziemas olimpiskajās spēlēs. Kā zināms, pirms 2016. gada Riodežaneiro olimpiskajām spēlēm SOK nobalsoja pret Krievijas pilnīgu diskvalifikāciju, nododot sporta veidu federācijām lemt par Krievijas sportistu pielaišanu spēlēm. Tā rezultātā Rio spēles izlaida Krievijas vieglatlēti, svarcēlāji un citu sporta veidu pārstāvji. Savukārt Krievijas paralimpiešiem bija liegts startēt Rio paralimpiskajās spēlēs, kā arī Krievija ir atstādināta no dalības Phjončhanas paralimpiskajās spēlēs.", "link": "https://www.delfi.lv/sports/news/winter_sports/others/sok-iespejamie-sodi-krievijai-himnas-neatskanosana-un-liegums-iet-atklasanas-ceremonija.d?id=49419383"},
{"title": "Krievija atsakās no martā gaidāmā Pasaules kausa posma biatlonā", "category": "Sports", "body": "Krievijas Biatlona savienība atteikusies no iespējas nākamā gada martā Tjumeņā rīkot Pasaules kausa astoto posmu, kā arī neorganizēs nākamā gada pasaules jauniešu un junioru čempionātu, ceturtdien vēsta Starptautiskā biatlona savienība (IBU). Ceturtdien Minhenē norisinājās IBU izpildkomitejas sanāksme, taču tajā tika pieņemts lēmums vien sākt formālu izmeklēšanu pret 31 Krievijas biatlonistu, kuri lietojuši aizliegtās vielas, turpinot startēt augstākā līmeņa sacensības. Tiesa, diviem jau piespriestas pagaidu diskvalifikācijas, taču vienam no viņiem jau bija liegums startēt sacensībās, kamēr otrs sacentās tikai nacionālajā mērogā. Tomēr tā vietā Krievijas Biatlona federācija atteikusies Tjumeņā rīkot Pasaules kausa posmu, kam bija jānotiek no 9. līdz 12.martam. Tāpat IBU tuvākajā laikā būs jālemj, kur organizēt nākamā gada pasaules jauniešu un junioru čempionātu, kam bija jānorisinās Piemaskavā. LETA jau vēstīja, ka Čehijas biatlona izlase trešdien paziņoja, ka boikotēs martā gaidāmo Pasaules kausa posmu, ja tas notiks Tjumeņā. Vēlāk šādu viedokli pauda arī Lielbritānija un Francija. Tikmēr Norvēģija ar atklātu vēstuli vērsās IBU, prasot atcelt visas starptautiskās sacensības, kas plānotas daudzu dopinga skandālu skartā Krievijā. Vēl tikai šovasar Tjumeņa ieguva tiesības rīkot 2021.gada pasaules čempionātu, kaut jau tobrīd starptautiskajām federācijām bija ieteikumi nerīkot sacensības Krievijā. Kā zināms, pirms divām nedēļām Latvijas skeletona izlase paziņoja par februārī Sočos plānotā pasaules čempionāta boikotēšanu. Turpinājumā publisku atbalstu Latvijai izteica arī citas nācijas, bet aizvadītajā nedēļā Starptautiskā Bobsleja un skeletona federācija (IBSF) lēma planētas meistarsacīkstes bobslejā un skeletonā pārcelt uz citurieni, šonedēļ paziņojot, ka planētas meistarsacīkstes notiks Kēnigszē trasē, Vācijā. Decembra sākumā Pasaules Antidopinga aģentūras (WADA) neatkarīgās izmeklēšanas komisijas vadītājs Ričards Maklarens publicēja sava ziņojuma otro daļu par dopinga lietošanu Krievijā, kurā tika paziņots, ka laika posmā no 2011. līdz 2015.gadam vairāk kā 1000 Krievijas sportisti 30 sporta veidos piedalījušies valsts izveidotā un atbalstītā dopinga sistēmā.", "link": "https://www.delfi.lv/sports/news/winter_sports/biathlon/krievija-atsakas-no-marta-gaidama-pasaules-kausa-posma-biatlona.d?id=48338065"},
{"title": "Soču olimpisko spēļu čempions bobslejā Truņenkovs diskvalificēts par dopinga pārkāpumiem", "category": "Sports", "body": "Krievijas bobsleja stūmējs Dmitrijs Truņenkovs, kurš startēja pilota Aleksandra Zubkova ekipāžā, sodīts ar četru gadu diskvalifikāciju par valsts antidopinga noteikumu pārkāpšanu, vēsta krievu mediji. Kā vēsta Krievijas Antidopinga aģentūra (RUSADA), tad Truņenkova diskvalifikācija stājusies spēkā 2016. gada 19. aprīlī. Tiesa, viņš aizvadītajā vasarā noslēdza savu sportista karjeru. Savā karjerā krievu bobsleja stūmējs bez olimpiskās zelta medaļas izcīnījis arī divus pasaules čempionāta sudrabus. Lai arī Zubkova ekipāžas sportisti Ričarda Maklarena ziņojumā tiek  turēti aizdomās par antidopinga pārkāpumiem  Soču olimpiskajās spēlēs, tomēr Truņenkova diskvalifikācija nav saistīta ar četrgades lielāko sporta forumu. \"Šis neattiecas uz 2014. gadu, bet gan uz 2016.,\" ziņu aģentūrai \"Interfax\" sacīja Zubkovs, kurš tagad ir Krievijas Bobsleja federācijas prezidents. \"Mums nedraud Soču olimpisko spēļu medaļas zaudēšana.\"", "link": "https://www.delfi.lv/sports/news/winter_sports/bobsleigh/socu-olimpisko-spelu-cempions-bobsleja-trunenkovs-diskvalificets-par-dopinga-parkapumiem.d?id=48464669"},
{"title": "Martins Dukurs kļūst par pieckārtējo pasaules čempionu", "category": "Sports", "body": "Latvijas skeletonists Martins Dukurs svētdien Kēnigszē trasē, Vācijā, kļuva par pieckārtējo pasaules čempionu. Jau vēstīts, ka pēc pirmajiem diviem braucieniem Martina Dukura  pārsvars pār tuvāko sekotāju bija 0,76 sekundes . Trešajā braucienā Martins Dukurs uzrādīja ceturto ātrāko rezultātu, kas ļāva krievam Ņikitam Tregubovam pietuvoties līdz 0,57 sekundēm. Tikmēr uz trešo vietu pakāpās cits krievs Aleksandrs Tretjakovs (+0,71), bet nākamajās trīs vietās bija vācieši. Tomass Dukurs trešo braucienu aizvadīja ļoti vāji, sasniedzot 21. rezultātu, kas viņam lika kopvērtējumā zaudēt vienu vietu un noslīdēt uz devīto pozīciju. Ceturtajā braucienā Martinam Dukuram atkal neizdevās nostartēt tik labi kā piektdien, tomēr viņš prata pārsvaru noturēt un ar rezultātu 3:23,48 minūtes izcīnīt savu piekto čempiona titulu. Uz otro vietu pēc lieliska ceturtā brauciena pakāpās vācietis Aksels Jungs, kurš čempionam zaudēja 0,37 sekundes. Trešajā vietā sacensības noslēdza krievs Tregubovs (+0,54). Savukārt Tomass Dukurs arī ceturtajā braucienā nespēja tikt galā ar savām kamanām, aizvadot vēl vienu sliktu braucienu. Viņš noslīdēja uz 12. pozīciju, savam brālim zaudējot 3,75 sekundes. Šī Martinam Dukuram bija piektā uzvara pasaules čempionātos. Pirms tam par pasaules čempionu viņš kļuva 2011., 2012., 2015. un 2016. gadā, bet 2013. gadā latvietis ieguva sudraba godalgu. Portāls \"Delfi\" piedāvāja teksta tiešraidi no šīm sacensībām, kur var lasīt detalizētu notikumu aprakstu.", "link": "https://www.delfi.lv/sports/news/winter_sports/bobsleigh/martins-dukurs-klust-par-pieckartejo-pasaules-cempionu.d?id=48557789"},
{"title": "HK 'Rīga' debija novērtēta kā veiksmīga; spēlētājiem izmaksās prēmijas", "category": "Sports", "body": "Rīgas \"Dinamo\" jauniešu komandas HK \"Rīga\" debija Krievijas Jauniešu hokeja līgā (MHL) novērtēta kā veiksmīga, tāpēc visiem spēlētājiem paredzētas prēmijas. Kā informē Rīgas \"Dinamo\", katram jaunajam hokejistam prēmija būs mēnešalgas apmērā. MHL regulārajā sezonā debijā HK \"Rīga\" izcīnīja otro vietu Ziemeļu–Rietumu divīzijā. MHL izslēgšanas turnīra pirmajā kārtā rīdzinieki tiksies ar Maskavas apgabala \"Mitiščenskije Atlanti\". Rīgas \"Dinamo\" valde HK \"Rīgai\" kā uzdevumu \"play off\" turnīrā izvirzīja \"tikt pēc iespējas tālāk\". HK \"Rīga\" sērijas pirmās divas spēles aizvadīs savā laukumā \"Inbox.lv\" ledus hallē Piņķos – 11. martā plkst. 19:30 un 12. martā plkst. 17:00. Sērijas trešā un, ja nepieciešams, arī ceturtā spēle tiks aizvadītas Mitiščos, bet ja sērijā būs nepieciešams arī piektais mačs, tas notiks HK \"Rīga\" laukumā.", "link": "https://www.delfi.lv/sports/news/rigas_dinamo/news/hk-riga-debija-noverteta-ka-veiksmiga-speletajiem-izmaksas-premijas.d?id=37252555"},
{"title": "Cipruss: HK 'Rīga' Harlamova kausā katrā mačā cīnīsies par uzvaru", "category": "Sports", "body": "Kontinentālās hokeja līgas (KHL) kluba Rīgas \"Dinamo\" jauniešu komanda \"Rīga\" Krievijas Jaunatnes hokeja līgas (MHL) Harlamova kausa izcīņā katrā mačā cīnīsies par uzvaru, intervijā uzsvēra komandas treneris Aigars Cipruss. Kā ziņots,  MHL Harlamova kausa izcīņas pirmajā kārtā \"Rīga\" spēkosies ar Mitišču \"Mitiščinskije atlanti\" vienību. \"Mūsu pirmais pretinieks ir spēcīgs, taču ne neuzvarams. Esmu pārliecināts, ja mums izdosies hokejistus psiholoģiski noskaņot, tad varam uzvarēt,\" stāstīja Cipruss. \"No mums Harlamova kausa izcīņā neviens negaida uzvaras, kas noņem slogu.\" \"Ar Mitišču komandu esam aizvadījuši labas spēles un pat izcīnījām uzvaru izbraukumā, tā ka mums ir izredzes,\" uzskata speciālists. Tāpat \"Rīgas\" komandā vairāki spēlētāji ir atlabuši no traumām un būs gatavi spēlēt jau pirmajās izslēgšanas spēlēs. \"Pēdējā treniņā jau piedalījās gandrīz visi traumētie spēlētāji,\" teica Cipruss. \"Vēl pilnībā nav atlabis Māris Bičevskis. Viņš pirmajās izslēgšanas spēlēs uz ledus neizies.\" \"Tāpat mēs esam lietas kursā, ka pretinieki pirms izslēgšanas spēlēm pastiprināja sastāvu,\" atklāja Cipruss. \"Vairāki pieredzējuši spēlētāji atgriezušies komandā no Krievijas Augstākās hokeja līgas (VHL) čempionāta. Viegli nebūs, un mēs to zinām.\" Runājot par sastāva pastiprināšanu, Cipruss atzina, ka vēlētos, lai \"Rīgas\" komandā Harlamova kausa turnīrā piedalītos Rīgas \"Dinamo\" spēlētāji Roberts Bukarts, Ainārs Podziņs un Vitālijs Karamnovs. \"Šos spēlētājus mēs gribētu redzēt komandā, taču viss atkarīgs no \"Dinamo\" vadības. Ja situācija ļaus, tad viņus mums aizdos,\" skaidroja speciālists. Pirmos divus Harlamova kausa izcīņas mačus 11. un 12.martā \"Rīga\" aizvadīs savā laukumā Piņķos, bet nākamais mačs 15.martā notiks Mitiščos. Sērija risināsies līdz vienas komandas trijām uzvarām. Kā ziņots, \"Rīgas\" komanda ar 99 punktiem 56 spēlēs ieņēma otro vietu MHL Rietumu konferences Ziemeļrietumu divīzijas noslēguma kopvērtējumā, bet \"Mitiščinskije atlanti\" ar 95 punktiem 54 spēlēs ierindojās Centra divīzijas trešajā pozīcijā. Regulārajā čempionātā abas komandas savā starpā tikās divas reizes - savās mājās rīdzinieki zaudēja ar 4:5, bet viesos guva panākumu ar 2:0.", "link": "https://www.delfi.lv/sports/news/rigas_dinamo/news/cipruss-hk-riga-harlamova-kausa-katra-maca-cinisies-par-uzvaru.d?id=37273692"},
{"title": "HK 'Rīga' sāk dalību MHL Harlamova kausa izcīņā", "category": "Sports", "body": "Kontinentālās hokeja līgas (KHL) kluba Rīgas \"Dinamo\" jauniešu komanda \"Rīga\" šodien sāk Krievijas Jaunatnes hokeja līgas (MHL) Harlamova kausa izcīņas Rietumu konferences ceturtdaļfināla sēriju, kurā tiksies ar Krievijas vienību Mitišču \"Mitiščinskije atlanti\". Pirmais mačs risināsies \"Inbox.lv\" ledus hallē Piņķos un sāksies plkst.19.30. To tiešraidē būs iespējams vērot arī Latvijas Televīzijas (LTV) 7.kanālā. Sestdien plkst.17 abas komandas vēlreiz savā starpā tiksies Piņķos, bet trešais mačs tiks aizvadīts otrdien, 15.martā, Mitiščos. Visas Harlamova kausa sērijas, izņemot finālu, risināsies līdz vienas komandas trijām uzvarām. Kā ziņots,  \"Rīgas\" komanda ar 99 punktiem 56 spēlēs ieņēma otro vietu  MHL Rietumu konferences Ziemeļrietumu divīzijas noslēguma kopvērtējumā, bet \"Mitiščinskije atlanti\" ar 95 punktiem 54 spēlēs ierindojās Centra divīzijas trešajā pozīcijā. Regulārajā čempionātā abas komandas savā starpā tikās divas reizes - savās mājās rīdzinieki zaudēja ar 4:5, bet viesos guva panākumu ar 2:0. Kā ziņots, Rīgas \"Dinamo\" padome izvirzījusi \"Rīgas\" komandai mērķi  Harlamova kausā \"aizkļūt pēc iespējas tālāk\". Pārējos Rietumu konferences ceturtdaļfināla pāros Habarovskas \"Amurskije tigri\" tiksies ar Jaroslavļas \"Loko\", Voskresenskas \"Himik\" spēkosies ar latviešu uzbrucēja Ronalda Cinka pārstāvēto Dmitrovas \"Kriļja sovetov\" vienību, bet Maskavas \"Krasnaja armija\" tiksies ar Čerepovecas \"Almaz\".", "link": "https://www.delfi.lv/sports/news/rigas_dinamo/news/hk-riga-sak-dalibu-mhl-harlamova-kausa-izcina.d?id=37307339"},
{"title": "Bijušais RUSADA vadītājs pirms nāves gribējis atklāt 'slepenu informāciju'", "category": "Sports", "body": "Bijušais Krievijas Antidopinga aģentūras (RUSADA) vadītājs Ņikita Kamajevs, kurš februāra vidū negaidīti mira ar sirdstrieku, neilgi pirms nāves esot solījis atklāt slepenu informāciju par dopingu Krievijā, ziņo portāls \"insidethegames.biz\". Kā ziņojām,  14. februārī 55 gadus vecais Kamajevs mira pēc spēcīgas sirdstriekas . Dažas dienas pirms tam mūžībā aizgāja arī RUSADA līdzdibinātājs Vjačeslavs Siņevs. Kamajevs esot sazinājies ar britu izdevuma \"Sunday Times\" žurnālistu Deividu Velšu un piedāvājis viņam atklāt, kā tiek piesegta dopinga lietošana. Velšs ir pazīstams ar materiālu sēriju par riteņbraucēja Lensa Ārmstronga dopinga izmeklēšanu. Kamajevs esot gribējis žurnālistam pastāstīt par \"slepenu laboratoriju\" Krievijā. No RUSADA vadītāja amata Kamajevs atkāpās pagājušā gada decembra vidū, kad Krievija saņēma Starptautiskās  Vieglatlētikas  savienības ( IAAF ) diskvalifikāciju. Kā zināms, to aizsāka Pasaules Antidopinga aģentūras ( WADA ) neatkarīgās izmeklēšanas komisijas ziņojums par dopinga lietošanu Krievijas vieglatlētikā.", "link": "https://www.delfi.lv/sports/news/other_kinds/atlethics/bijusais-rusada-vaditajs-pirms-naves-gribejis-atklat-slepenu-informaciju.d?id=47092481"},
{"title": "Čempioni 'Liepājas' futbolisti zaudē punktus arī pret RFS", "category": "Sports", "body": "Pagājušās sezonas čempione \"Liepāja\" piektdien \"SynotTip\" Latvijas futbola virslīgas čempionāta mačā izbraukumā nospēlēja neizšķirti 1:1 (1:0) ar RFS komandu, uzvaru izlaižot pašās mača beigās. Šī mača rezultātu jau otrajā minūtē atklāja liepājnieku leģionārs no Horvātijas Marko Brtans, taču turpinājumā Liepājas futbolistiem, par spīti piederošajai iniciatīvai, neizdevās gūt vēl vienus vārtus. Tā vietā \"Liepājas\" futbolisti saņēma bumbu savos vārtos, jo pamatlaika noslēdzošajā minūtē neizšķirtu panāca gruzīns Giorgijs Diakvnišvili. \"Liepājas\" futbolisti vasaras pāreju periodā papildināja sastāvu ar pieredzējušo Latvijas izlases aizsargu Kasparu Gorkšu, kā arī vēl diviem horvātu aizsargiem Dino Kluku un Dario Tomiču. Tomēr jaunizveidotais sastāvs nav atradis saskaņu aizsardzībā, turklāt pirms nedēļas liepājnieki ar 2:3 savā laukumā sensacionāli zaudēja \"Metta\"/Latvijas Universitāte futbolistiem. Savukārt RFS iepriekšējā kārtā ar 0:1 pretinieku laukumā piekāpās \"Riga\" vienībai. Pirmajā aplī uzvaru ar 1:0 svinēja RFS futbolisti, bet otrajā aplī liepājnieki revanšējās ar 3:1. Piektdien Rīgas Hanzas vidusskolas futbola laukumā savā starpā tiekas arī virslīgas līdere Jūrmalas \"Spartaks\" un mājiniece \"Metta\"/LU. \"Spartaka\" futbolisti šosezon 17 spēlēs cietuši tikai trīs zaudējumus, turklāt divus no tiem jūrmalniekiem sarūpēja Grebis. Tikmēr \"studenti\" šogad tikuši jau pie 18 punktiem, kas ir par sešiem vairāk nekā iepriekšējā sezonā kopā. Tiesa, veiksmīgākais sniegums patlaban tomēr neļauj atrasties augstāk par septīto vietu. Šajā spēlē \"Metta\"/LU komandai nevarēs palīdzēt vienības līderis Ģirts Kalniņš, kurš iepriekšējā mačā guva savus simtos vārtus virslīgā, bet nopelnīja ceturto dzelteno kartīti sezonā, tādējādi saņēma vienas spēles diskvalifikāciju. Savukārt \"Spartaka\" rindās varēs atgriezties Moštags Jagubi, kurš izcietis trīs spēļu diskvalifikāciju. Abās savstarpējās šīs sezonas spēles uzvaras svinējuši \"Spartaka\" futbolisti. Pirmajā aplī \"Metta\"/LU tika pieveikta ar 1:0, bet otrajā aplī izcīnīts panākums ar 4:1. Sestdien 19.kārtas ietvaros kopvērtējuma trijnieku kārojošā \"Jelgava\" savā laukumā uzņems \"Ventspili\", bet pastarīte \"Daugavpils\" savu skatītāju priekšā cīnīsies ar \"Riga\" komandu. Virslīgas kopvērtējumā \"Spartakam\" ir 38 punkti 17 mačos, par pieciem punktiem apsteidzot ventspilniekus, bet par astoņiem - valsts čempionus no \"Liepājas\". Par trim punktiem atpaliek \"Jelgava\", kam viena spēle rezervē, RFS ar 23 punktiem ir piektā, bet tai ar 20 punktiem seko \"Riga\". Tikmēr septīto vietu ar 18 punktiem ieņem \"Metta\"/LU, bet turnīra tabulu ar pieciem punktiem noslēdz \"Daugavpils\". Šī virslīgai ir 25.sezona pēc Latvijas neatkarības atjaunošanas, turklāt ģenerālsponsora \"SynotTip\" piesaistīšana ļāvusi panākt, ka tajā komandām nav jāmaksā dalības maksa. Pagājušās sezonas pirmās līgas trešā spēcīgākā vienība RFS vien neilgi pirms sezonas sākuma ieguva iespēju sacensties virslīgā, jo nenokārtoto parādsaistību dēļ licenci nesaņēma Latvijas titulētākais futbola klubs \"Skonto\". Pirms gada \"Skonto\" bija līdzīgā situācijā, taču toreiz tam tika piešķirta licence, jo klubs bija izstrādājis plānu parādsaistību nokārtošanai. Tiesa, gada laikā šis plāns tā arī netika izpildīts. \"Skonto\" valsts čempionātā nepārspēta palika laika posmā no 1992. līdz 2004.gadam, kā arī 2010.gadā. Pēdējos gados, kaut \"Skonto\" komanda teju visu laiku bijusi parādā saviem spēlētājiem, tā četrus gadus pēc kārtas spēja finišēt virslīgas otrajā vietā. Pērn par valsts čempioni kļuva \"Liepāja\", otro vietu ieguva \"Skonto\", bet trešā palika \"Ventspils\". \"Liepāja\" kluba pastāvēšanas vēsturē virslīgas futbola čempionātā triumfēja pirmo reizi, nodrošinot sev iespēju šogad piedalīties UEFA Čempionu līgas atlases turnīrā.", "link": "https://www.delfi.lv/sports/news/futbols/cempioni-liepajas-futbolisti-zaude-punktus-ari-pret-rfs.d?id=47816575"},
{"title": "Rakelam, iespējams, lauzta potīte, kas ilgu laiku liegs spēlēt futbolu", "category": "Sports", "body": "Latvijas futbola izlases uzbrucējam Denisam Rakelam, iespējams, lauzta potīte, kas ilgu laiku viņam var liegt spēlēt futbolu, vietējiem medijiem atklāja \"Redaing\" komandas galvenā trenera Jāpa Stama asistents Andrīss Ulderinks. Jau ziņots, ka  Rakels otrdien \"Reading\" komandas sastāvā  sāka Anglijas Līgas kausa spēli pret Miltonkīnzas \"Dons\", taču cīņas 16. minūtē, cenšoties izsist pretiniekam bumbu, viņš guva potītes traumu un vēl pēc piecām minūtēm tika nomainīts, laukumu atstājot uz nestuvēm ar sāpēs saviebtu seju. \"Denisam nepavisam nebija labi, kad viņam nācās pamest laukumu. Šodien viņu izmeklē speciālisti. Mēs domājam, ka, iespējams, tas ir lūzums. Ja tas apstiprināsies, viņš nevarēs ilgu laiku spēlēt futbolu. Pagaidām, kamēr nav zināmi izmeklēšanas rezultāti, grūti prognozēt, cik ilgi viņš nevarēs spēlēt,\" portāls \"Getreading.co.uk\" citē Uldriku. Rakels jau otrdien tika nogādāts slimnīcā, kur viņam veikts potītes rentgens. \"Reading\" grūtā spēlē otrdien izcīnīja uzvaru pēcspēles 11 metru sitienu sērijā. Spēles pamatlaiks noslēdzās neizšķirti 1:1, un pa vieniem vārtiem abas komandas guva arī papildlaikā. Savukārt pēcspēles sitienos ar 4:2 pārāka bija \"Reading\", kas līdz ar to iekļuva Anglijas Līgas kausa izcīņas trešajā kārtā. Rakelam šī bija trešā spēle sezonā. Iepriekš viņš divus mačus aizvadīja Anglijas pēc spēka otrās līgas jeb \"Championship\" turnīrā, vienā mačā laukumā dodoties sākumsastāvā, bet otrā cīņā nākot uz maiņu. Savukārt iepriekšējos divos \"Reading\" mačos viņš laukumā netika. Tikai otrdien Rakels saņēma izsaukumu uz Latvijas izlases septembrī gaidāmajām spēlēm. Iepriekšējā sasaukumā, kad komanda piedalījās Baltijas kausa izcīņā, Rakels traumas dēļ atpūtās. Latvijas futbola izlase  septembra pirmajā nedēļā piedalīsies divās spēlēs. 2.septembrī \"Skonto\" stadionā notiks pārbaudes mačs pret Luksemburgas valstsvienību, kam pēc četrām dienām sekos pirmā 2018.gada Pasaules kausa kvalifikācijas turnīra cīņa viesos ar Andoru. Latvijas izlase treniņnometni sāks nākamajā pirmdienā. Latvijas futbolists \"Reading\" komandai pievienojās šī gada sākumā, pārceļoties no Polijas kluba \"Cracovia\". Aizvadītajā sezonā Rakels \"Reading\" komandas labā 12 spēlēs guva trīs vārtus, bet līdz tam \"Cracovia\" rindās viņš 20 spēlēs izcēlās 15 reizes, kļūstot par Polijas čempionāta trešo labāko snaiperi. Latvijas futbolists janvārī vienošanos ar angļu komandu noslēdza uz divarpus sezonām līdz 2018.gada vasarai ar iespēju to pagarināt vēl uz gadu. \"Reading\" iepriekšējo \"Championship\" sezonu noslēdza 17. pozīcijā.", "link": "https://www.delfi.lv/sports/news/futbols/rakelam-iespejams-lauzta-potite-kas-ilgu-laiku-liegs-spelet-futbolu.d?id=47833891"},
{"title": "Samoilovam/ Jānim Šmēdiņam pirmais zaudējums 'Fuzhou Open' (10:50)", "category": "Sports", "body": "Pirmo zaudējumu Pasaules kausa sezonas ieskaņā - \"Fuzhou Open\" - Ķīnā ceturtdien piedzīvoja Latvijas pludmales volejbola duets Jānis Šmēdiņš un Aleksandrs Samoilovs. Priekšsacīkšu F grupas pēdējā spēlē Jānis Šmēdiņš un Samoilovs ar 0-2 (14:21, 13:21) zaudēja vāciešiem Sebastjanam Dolingeram/ Štefanam Vinšīfam. Pirms tam pirmajās divās spēlēs trešdien Jānim Šmēdiņam un Samoilovam bija divas uzvaras. Savukārt ar trīs zaudējumiem Pasaules kausa pirmo posmu – \"Fuzhou Open\" – ceturtdien noslēdza Latvijas pludmales volejbola pāris Ruslans Sorokins/ Toms Šmēdiņš. Sorokins/ Toms Šmēdiņš trešdien piedzīvoja  zaudējumus priekšsacīkšu C grupas pirmajās  divās spēlēs, bet ceturtdien trešajā mačā ar 0-2 (16:21, 17:21) piekāpās arī brazīliešiem Rikardu Aleksam Koštam Santušam un Alvaro Moraišam Filju. Sorokins/ Toms Šmēdiņš tādējādi C grupā palika pēdējie un izstājās no tālākas dalības. Kopvērtējumā Latvijas duetam dalīta 25.vieta. Līdz ar to sacensības Ķīnā turpinās viens Latvijas duets  Jānis Šmēdiņš  un  Aleksandrs Samoilovs , kuri ar uzvarām pirmajās divās spēlēs sev jau bija nodrošinājuši dalību izslēgšanas spēlēs. Priekšsacīkšu noslēgumā Jānis Šmēdiņš/ Samoilovs palika trešajā vietā F grupā un \"play off\" sāks ar pirmo kārtu, kurā viņu pretinieki būs ar trešo numuru izsētie brazīlieši Pedro Salgadu un Bruno Šmits. Savukārt trešais Latvijas duets Jānis Pēda/  Mārtiņš Pļaviņš  nepārvarēja kvalifikāciju un neiekļuva \"Fuzhou Open\" pamatsacensībās.", "link": "https://www.delfi.lv/sports/news/other_kinds/voleyball/samoilovam-janim-smedinam-pirmais-zaudejums-fuzhou-open-1050.d?id=43261577"},
{"title": "Paralimpietis Aigars Apinis izcīna Eiropas čempiona titulu diska mešanā", "category": "Sports", "body": "Titulētais Latvijas paralimpietis Aigars Apinis savam uzvaru klāstam ceturtdien pievienojis šāgada Eiropas čempionāta zelta medaļu diska mešanā F52 veselības klasē. Tālāko metienu, kas Apinim atnesa zelta medaļu, Latvijas sportists sasniedza piektajā mēģinājumā - 19,68 metri. Tas ir arī sezonas labākais rezultāts. Sudrabs tika polim Robertam Jahimovičam - 16,77 metri, bronza - slovēnim Henrikam Plankam - 14,29 m. Kā zināms, Aigars Apinis ir vairākkārtējs paralimpisko spēļu čempions, pasaules čempions un pašreizējā pasaules un Eiropas rekorda īpašnieks (21,06 metri).", "link": "https://www.delfi.lv/sports/news/other_kinds/atlethics/paralimpietis-aigars-apinis-izcina-eiropas-cempiona-titulu-diska-mesana.d?id=44872756"},
{"title": "IAAF uztrauc iespaidīgais dopinga pārkāpumu skaits Krievijas elites vieglatlētu vidū", "category": "Sports", "body": "Starptautiskā Vieglatlētikas federācija ( IAAF ) ir paudusi bažas par salīdzinoši lielo dopinga gadījumu skaitu Krievijas elites sportistu vidū, vēsta IAAF mājas lapa. Kopš 2009. gada, kad IAAF ieviesa sportistu bioloģisko pasu programmu (ABP), jau 37 dažādu pasaules sportisti ir sodīti par anormāliem bioloģiskajiem datiem, kas norāda uz iespējamo aizliegto preparātu klātbūtni. Lielākā daļa no tiem ir Krievijas elites sportisti - 23. IAAF ir nobažījusies par Krievijas vieglatlētu un konkrēti soļotāju dopinga gadījumiem un pieprasa šo lietu pilnīgu izmeklēšanu, iesaistot Starptautisko Antidopinga aģentūru ( WADA ).  Kā ziņojām, uz bioloģisko pasu nedabisku rādītāju pamata nupat tika diskvalificēti pieci krievu soļotāji, kuri savulaik izcīnījuši gan olimpisko, gan pasaules čempionu titulus.", "link": "https://www.delfi.lv/sports/news/other_kinds/atlethics/iaaf-uztrauc-iespaidigais-dopinga-parkapumu-skaits-krievijas-elites-vieglatletu-vidu.d?id=45481046"},
{"title": "Kurucs bijis pretendents uz NBA decembra labākā debitanta balvu", "category": "Sports", "body": "Latviešu basketbolists  Rodions Kurucs  no Bruklinas \"Nets\" ticis izvirzīts starp pretendentiem uz Nacionālās basketbola asociācijas (NBA) decembra mēneša labākā debitanta balvu Austrumu konferencē. Austrumos par labāko debitantu tika atzīts Kristapa Porziņģa komandas biedrs Ņujorkas \"Knicks\" rindās Kevins Nokss, bet Rietumos pie šīs balvas tika Dalasas \"Mavericks\" slovēņu talants Luka Dončičs. Tikmēr par decembra labākajiem spēlētājiem līgā Austrumu un Rietumu konferencēs nosaukti Jannis Adetokunbo no Milvoki \"Bucks\" un Džeimss Hārdens no Hjūstonas \"Rockets\". Kurucs decembrī 14 spēlēs vidēji nospēlēja 23 minūtes, kurās guva 9,7 punktus, izcīnīja 4,3 atlēkušās bumbas un veica 0,9 rezultatīvas piespēles. Mēneša labākais debitants Austrumos Nokss vidēji nospēlēja 35 minūtes, kurās guva 17,1 punktu un izcīnīja sešas bumbas zem groziem. Savukārt Dončičs, kurš par labāko debitantu Rietumos tika atzīts arī novembrī, 2018.gada pēdējā mēnesī caurmērā iemeta 21,1 punktu, izcīnīja 6,4 atlēkušās bumbas un veica 6,1 rezultatīvas piespēles. Austrumos starp labākajiem bija arī Vendels Kārters juniors no Čikāgas \"Bulls\", Kolins Sekstons no Klīvlendas \"Cavaliers\" un Treie Jangs no Atlantas \"Hawks\", kurš bija labākais debitants novembrī. Tikmēr Rietumos par šo balvu cīnījās drafta pirmais numurs Deandrē Eitons no Fīniksas \"Suns\", Šejs Džildžess-Aleksandrs no Losandželosas \"Clippers\" un Džerens Džeksons juniors no Memfisas \"Grizzlies\". Adetokunbo par Austrumu konferences labāko spēlētāju tika atzīts ar novembrī. Adetokunbo decembrī 14 spēlēs vidēji guva 25,6 punktus, izcīnīja 12,5 atlēkušās bumbas un veica 6,2 rezultatīvas piespēles, kamēr \"Bucks\" svinēja desmit uzvaras. Tikmēr Hārdens 15 dueļos caurmērā sameta 36,4 punktus, izcīnīja 7,9 atlēkušās bumbas un veica 5,9 rezultatīvas piespēles, bet \"Rockets\" guva 11 panākumus. Austrumos uz labākā spēlētāja balvu pretendēja arī Kuruca komandas biedrs Spensers Dinvidijs , Bredlijs Bīls no Vašingtonas \"Wizards\", Džons Kolinss no \"Hawks\", Žoels Embīds no Filadelfijas \"76ers\", Kavai Lenards no Toronto \"Raptors\" un Mailss Tērners no Indiānas \"Pacers\". Savukārt Rietumos starp labākajiem bija Dāvja Bertāna komandas biedrs Lamarkuss Oldridžs no Sanantonio \"Spurs\", Devins Bukers no \"Suns\", Entonijs Deiviss no Ņūorleānas \"Pelicans\", Pols Džordžs no Oklahomasitijas \"Thunder\" un Damjans Lilards no Portlendas \"Trail Blazers\".", "link": "https://www.delfi.lv/sports/news/basketbols/kurucs-bijis-pretendents-uz-nba-decembra-labaka-debitanta-balvu.d?id=50715291"},
{"title": "Strēlnieka un Timmas pārstāvētā 'Olympiakos' zaudē Eirolīgas čempioniem", "category": "Sports", "body": "Latviešu basketbolistu  Jāņa Strēlnieka  un  Jāņa Timmas  pārstāvētā Grieķijas komanda Pirejas \"Olympiakos\" ceturtdien  ULEB Eirolīgas  mačā izbraukumā ar rezultātu 78:94 (23:28, 23:26, 17:18, 15:22) bez lieliem variantiem piekāpās pašreizējai turnīra čempionei Madrides \"Real\" no Spānijas. Strēlnieks šajā mačā laukumā pavadītajās 16 minūtēs un 39 sekundēs guva četrus punktus, jo grozā raidīja abus divpunktu metienus, bet vienīgais trejacis lidoja grozam secen. Latvietis šajā cīņā izcēlās ar vienu atlēkušo bumbu, vienu rezultatīvu piespēli un divām piezīmēm, kas ļāva tikt pie trim efektivitātes punktiem. Savukārt Timma šajā spēlē laukumā bija nemanāms, bet kopumā viņš nospēlēja deviņas minūtes un 18 sekundes, gūstot trīs punktus. Viņš iemeta vienīgo tālmetienu, bet vienīgais divpunktnieks lidoja grozam secen. Latvietis atzīmējās arī ar vienu atlēkušo bumbu, vienu rezultatīvu piespēli, vienu pārtvertu bumbu, vienu kļūdu un četriem efektivitātes punktiem. Madrides klubā uzvaru ar 16 punktiem kaldināja Entonijs Rendolfs, kura rēķinā arī astoņas bumbas zem groziem, bet \"Olympiakos\" sastāvā ar 12 punktiem un 11 rezultatīvām piespēlēm atzīmējās Vasilis Spanulis. Tikmēr pie drošas uzvaras ceturtdien tika ULEB Eirolīgas kopvērtējuma līdere Stambulas \"Fenerbahce Beko\" no Turcijas, kas savā laukumā ar rezultātu 78:61 (19:11, 24:18, 14:15, 21:17) pārspēja Lietuvas flagmani Kauņas \"Žalgiris\". Uzvarētāju rindās teicams bija čehs Jans Veselijs, kurš izcēlās ar 13 punktiem un 12 atlēkušajām bumbām. \"Žalgiris\" vienība ULEB Eirolīgā piedzīvojusi četrus zaudējumus pēc kārtas. Pie panākuma ceturtdien tika arī cita Stambulas vienība \"Anadolu Efes\", kas savā skatītāju priekšā ar 81:72 (23:16, 13:18, 26:17, 19:21) uzvarēja Maskavas apgabala \"Himki\". Stambulas komandā 16 punktus iemeta Vasilije Micičs, kamēr \"Himki\" vienību no zaudējuma neglāba Džordana Mikija 14 punkti un deviņas atlēkušās bumbas. Kopvērtējumā līderpozīcijā ar 16 uzvarām 18 spēlēs ir Stambulas \"Fenerbahce Beko\", kurai ar 15 panākumiem seko Madrides \"Real\", bet tālāk ar 13 uzvarām 17 mačos ir Maskavas CSKA. Aiz pirmā trijnieka ar 12 panākumiem 18 spēlēs ir Stambulas \"Anadolu Efes\", kamēr Pirejas \"Olympiakos\" ar 11 uzvarām ir piektā. Pirmajam pieciniekam ar desmit uzvarām 17 cīņās seko Rolanda Šmita pārstāvētā Barselonas \"Lassa\", bet pa astoņiem panākumiem guvušas Daira Bertāna pārstāvētā Milānas \"AX Armani Exchange Olimpia\", Minhenes \"Bayern\" un Atēnu \"Panathinaikos Opap\" vienības. Tikmēr Anžeja Pasečņika pārstāvētā Grankanārijas \"Herbalife\" ar sešām uzvarām ir 14.pozīcijā, bet Stambulas \"Dariššafaka Tekfen\", ko pārstāv Žanis Peiners, tikusi pie diviem panākumiem, ieņemot pēdējo vietu 16 vienību konkurencē.", "link": "https://www.delfi.lv/sports/news/basketbols/strelnieka-un-timmas-parstaveta-olympiakos-zaude-eiroligas-cempioniem.d?id=50730819"},
{"title": "Džeimss ar 'triple-double' palīdz 'Lakers' izcīnīt otro uzvaru sezonā", "category": "Sports", "body": "Losandželosas \" Lakers \" ir tikuši pāri neveiksmju sērijai un ceturtdien izcīnīja otro uzvaru pēc kārtas Nacionālās Basketbola asociācijas ( NBA ) regulārā čempionāta spēlē, komandas līderim Lebronam Džeimsam izceļoties ar \"triple-double\". \"Lakers\" savā laukumā ar 121:114 (22:26, 34:31, 29:32:34:25) pārspēja Denveras \" Nuggets \", kuriem šis bija attiecīgi pirmais zaudējums sezonā. Lebronam Džeimsam šai spēlē 28 punkti, 11 atlēkušās bumbas un 11 rezultatīvas piespēles. Savukārt Klīvlendas \" Cavaliers \" arī piektajā spēlē jaunajā sezonā neizdevās tikt pie uzvaras — \"kavalieri\" izbraukumā ar 103:110 (27:30, 23:28, 18:22, 35:30) piekāpās Detroitas \" Pistons \" komandai. Tādējādi pagājušās sezonas NBA čempionāta finālistiem jau ir pieci zaudējumi pēc kārtas un pārliecinoši pēdējā vieta Austrumu konferencē. Bez punktiem NBA kopvērtējumā joprojām ir arī Oklahomsitijas \" Thunder \", kas arī savā ceturtajā spēlē sezonā piedzīvoja zaudējumu, neskatoties uz Rasela Vestbrūka \"double-double\". \"Thunder\" savā laukumā ceturtdien ar 95:101 (22:26, 28:18, 23:40, 22:27) piekāpās Bostonas \" Celtics \". Vestbrūkam šai spēlē 13 punkti un 15 atlēkušās bumbas.", "link": "https://www.delfi.lv/sports/news/basketbols/dzeimss-ar-triple-double-palidz-lakers-izcinit-otro-uzvaru-sezona.d?id=50523533"},
{"title": "'Nets' bez Kuruca minimāli zaudē 'Pelicans'", "category": "Sports", "body": "Latvijas basketbolists Rodions Kurucs piektdien prognozējami nepiedalījās Nacionālās basketbola asociācijas ( NBA ) spēlē, kurā viņa pārstāvētā Bruklinas \" Nets \" cieta zaudējumu. \"Nets\" viesos ar rezultātu 115:117 (30:32, 26:25, 25:31, 24:29) piekāpās Rietumu konferences vadošajai komandai Ņūorleānas \"Pelicans\". \"Nets\" rindās rezultatīvākais ar 24 punktiem bija D'Endželo Rasels, bet 21 punktu iemeta Keriss Leverts. \"Pelicans\" komandā ar 18 punktiem un 14 bumbām zem groziem atzīmējās Entonijs Deiviss, kamēr 26 punktus guva Džrū Holidejs. Kurucs savā trešajā NBA spēlē guva potītes savainojumu, kā dēļ izlaidis divus mačus. Tiek prognozēts, ka viņš varētu atgriezties laukumā svētdienas spēlē pret iepriekšējās sezonas čempioni Goldensteitas \" Warriors \". Tikmēr savainotā Kristapa Porziņģa pārstāvētā  Ņujorkas  \" Knicks \" savu skatītāju priekšā ar rezultātu 100:128 (25:25, 28:28, 31:28, 16:47) zaudēja \"Warriors\" komandai. Ņujorkieši pirms pēdējās ceturtdaļas bija vadībā ar trim punktiem, taču spēles noslēdzošajā ceturksnī ielaida 47 punktus, kā rezultātā cieta zaudējumu. \"Knicks\" komandā rezultatīvākais ar 24 punktiem bija Tims Hārdevejs juniors. Savukārt \"Warriors\" uzvaru kaldināja  Kevins Durants , kurš guva 41 punktu, 25 no tiem iemetot ceturtajā ceturtdaļā. Tikmēr 29 punktus pievienoja Stefans Karijs. \"Centos būt agresīvs un gūt punktus. Domāju, ka trešo ceturtdaļu aizvadījām ļoti slikti. Mēģināju komandai piešķirt enerģiju, kas izdevās. \"Knicks\" mums meta izaicinājumu, taču ir labi, ja kāds cenšas mūs noķert, jo tas liek demonstrēt savu labāko spēli,\" pēc mača pauda Durants. Durants pēc šīs sezonas varēs kļūt par brīvo aģentu, un kā viens no viņa nākamajiem galamērķiem tiek minēta \"Knicks\" komanda. Durants Ņujorkā tika sagaidīts ar ovācijām, turklāt  ASV  himnu izpildīja viena no viņa iecienītākajām dziedātājām Ašanti. Tikmēr sesto uzvaru sestajā spēlē izcīnījusi Toronto \"Raptors\", kurai šis ir labākais sezonas sākums komandas vēsturē.  Kanādas  vienība savā laukumā ar rezultātu 116:107 (39:26, 30:34, 23:29, 24:18) guva virsroku pār Dalasas \" Mavericks \". \"Raptors\" rindās 20 punkti un 12 rezultatīvas piespēles bija Kailam Laurijam, bet 21 punktu guva Kavai Lenards. Dalasas komandā ar 22 punktiem izcēlās talantīgais slovēnis Luka Dončičs, kamēr 21 punktu guva Veslijs Metjūss. Austrumu konferences līderpozīcijā ar sešām uzvarām sešās spēlēs ir \"Raptors\" komanda. Tāpat zaudējumus šosezon vēl nav cietušas Milvoki \" Bucks \" un Detroitas \" Pistons \" vienības, kas izcīnījušas attiecīgi piecas un četras uzvaras. Tikmēr \"Nets\" ar divām uzvarām piecās spēlēs ieņem 11.vietu, bet \"Knicks\" ar vienu panākumu sešos dueļos ir 14.pozīcījā, apsteidzot vien Klīvlendas \" Cavaliers \". Savukārt Rietumos vadībā ar četrām uzvarām četrās spēlēs ir \"Pelicans\", kam ar pieciem panākumiem sešās cīņās seko \"Warriors\". Dāvja Bertāna pārstāvētā Sanantonio \" Spurs \" izcīnījusi divas uzvaras četrās spēlēs, kas tai dod devīto vietu.", "link": "https://www.delfi.lv/sports/news/basketbols/nets-bez-kuruca-minimali-zaude-pelicans.d?id=50527199"},
{"title": "17 valstu antidopinga aģentūras pieprasa Krievijas atstādināšanu no olimpiskajām spēlēm", "category": "Sports", "body": "17 valstu nacionālās antidopinga aģentūras ir aicinājušas liegt Krievijai dalību 2018. gada ziemas olimpiskajās spēlēs Phjončhanā, vēsta britu mediji. Šāds kopīgs paziņojums izveidots pēc Nacionālo Antidopinga organizāciju institūta (NADO) biedru sanāksmes Kolorādo, ASV, raksta \"The Guardian\". Paziņojumu parakstījušas tādas sporta lielvalstis kā ASV, Lielbritānija un Kanāda. \"Mums ir nopietnas šaubas, vai olimpiāde būs \"tīra\", jo nav pilnībā veikta izmeklēšana par krievu sportistu dopinga pārkāpumiem 2014. gada Soču olimpiskajās spēlēs, arī testu rezultāti pēdējo četru gadu laikā nav bijuši pietiekami,\" teikts paziņojumā. \"Sporta vadītājiem un organizācijām nedrīkst būt pielaidei olimpiskajām spēlēm, ja viņi apzināti pārkāpj noteikumus un \"apzog\" tīros sportistus.\" \"Nepareiza attieksme pret dopinga krīzi Krievijā liek visiem sportistiem pasaulē uzdot jautājumu, vai antidopinga sistēmai maz ir \"zobi\", kā arī aizdomāties par to, vai viņu pamattiesības uz godīgām sacensībām vispār kaut ko nozīmē. Pienācis laiks rīkoties. Sportisti grib redzēt rezultātus, nevis tukšu pļāpāšanu,\" uzskata NADO. Tai pašā laikā NADO locekļi neiebilst pret Krievijas sportistu piedalīšanos Phjončhanas olimpiskajās spēlēs, taču zem neitrāla karoga un pēc rūpīgām dopinga pārbaudēm. Kā zināms, joprojām ir spēkā Starptautiskās Vieglatlētikas federācijas ( IAAF ) piespriestā Krievijas diskvalifikācija; arī  Starptautiskā Paralimpiskā komiteja (IPC) lēmusi par Krievijas diskvalifikācijas atstāšanu spēkā . Abu šo organizāciju sacensībās Krievijas sportisti tomēr drīkst piedalīties, startējot zem neitrāla karoga, kā tas bija, piemēram, šā gada pasaules čempionātā vieglatlētikā.", "link": "https://www.delfi.lv/sports/news/winter_sports/others/17-valstu-antidopinga-agenturas-pieprasa-krievijas-atstadinasanu-no-olimpiskajam-spelem.d?id=49241483"},
{"title": "Krievijas vicepremjera Mutko versija par dopingu: vīrieša DNS sievietes organismā var nokļūt pēc seksa", "category": "Sports", "body": "Bijušais Krievijas sporta ministrs, Krievijas vicepremjers Vitālijs Mutko pārsteidzis pat Krievijas žurnālistus ar kārtējām \"sazvērestības teorijām\" saistībā ar Krievijas dopinga skandālu – amatpersona uzskata, ka sportistēm asinīs pārbaudēs vīriešu DNS varēja atrast pēc dzimumakta veikšanas. Krievija  jau ilgstoši tiek turēta aizdomās par liela apjoma un valsts atbalstītas dopinga programmas realizēšanu, ko krievu amatpersonas allaž ir noliegušas. Tāpat Krievija tiek vainota masveidīgā krāpšanā, mainot nodotās dopinga analīzes, tās aizstājot ar \"tīrām\" vai cita cilvēka analīzēm. Mutko, kurš ir arī Krievijas Futbola savienības (RFS) prezidents, savu spriedelējumus par dopingu izteica pēc tam, kad vairāki Krievijas jauniešu izlašu futbolisti tika apvainoti antidopinga kodeksa pārkāpšanā. Kā vēsta Krievijas masu mediji, viens no krievu jaunajiem futbolistiem figurējot bijušā Maskavas antidopinga laboratorijas vadītāja Grigorija Rodčenkova sarakstēs ar saviem kolēģiem. Kā zināms, tieši pēc Rodčenkova aizbēgšanas uz ASV sākās mūsdienu sportā lielākais dopinga skandāls, kurā iesaistīti daudzi Krievijas sportisti. \"Gadās, ka sportists atnāk, nodod analīzes, viņam iedod izziņu, ka nav nekādu problēmu. Pēc diviem gadiem viņam pēkšņi saka, ka ar nodoto provi kaut kas nav kārtībā. Bet kāds sakars ar sportistu? Vai vēl viens piemērs: viens futbolists var nobučot meiteni, kura lietojusi narkotikas. Ārzemnieku ar šādiem argumentiem attaisno, bet mūsējo soda,\" saka Mutko, tādējādi norādot uz futbolistu Romānu Jerjomenko, kurš saņēma diskvalifikāciju par kokaīna lietošanu. Krievijas izdevums \"bfm.ru\" Mutko izteicienu palūdzis komentēt vietējam terapeitam Aleksejam Vodovozovam. \"Narkotikas pietiekami ātri iesūcas asinīs. Lai ar skūpsta palīdzību šādā veidā narkotikas nonāktu asinīs, tad skūpstam ir jābūt ļoti asiņainam. Skaidrāk izsakoties, šī situācija nav iespējama.\" Mutko sarunā ar Krievijas žurnālistiem dopinga tēmu saistīja ar vīrieša un sievietes seksuālajām attiecībām. \"Ziniet, piemēram, [sportistei] piecas dienas pirms dopinga analīžu nodošanas ir bijis sekss, tad tavās analīzēs var atrast vīrieša DNS pēdas,\" pārliecināts ir Mutko. Tādējādi Krievijas amatpersona norādījusi uz divām Krievijas hokejistēm, kuru dopinga provēs atrastas vīrieša DNS pēdas. Krievijas prezidenta Vladimira Putina izveidotās antidopinga komisijas bijušais vadītājs Nikolajs Durmanovs nenoliedz, ka šāda iespēja pastāv, tomēr tā ir mazticama. \"Jā, ir bijuši gadījumi, kad noņem dopinga apsūdzības, jo sportists pierādījis, ka to saņēmis tīri eksotiskā veidā. Nevajag te tagad publisku visos tos gadījumos apspriest. Tehniski, tas ir iespējams, un ja vēl ņem vērā antidopinga aparatūru lielo jūtību.\" Atgādinām, ka decembrī  WADA publicēja neatkarīgā izmeklētāja Ričadra Maklārena  ziņojuma otro daļu par dopinga krāpšanos Krievijas sportā. Ziņojumā apgalvots, ka Krievijā vairāku gadu garumā  valstiskā līmenī, iesaistot arī drošības struktūras , realizēta dopinga programma, palīdzot krievu sportistiem negodīgā ceļā izcīnīt medaļas ne tikai Soču ziemas olimpiskajās spēlēs, bet arī daudzos citos sporta pasākumos visaugstākajā līmenī. Maklārena ziņojumā aizdomas paustas par vairāk nekā 1000 Krievijas sportistiem, bet  SOK vēlāk ierosināja disciplinārās lietas pret 28 krievu sportistiem,  kuri startēja Sočos.", "link": "https://www.delfi.lv/sports/news/other_kinds/other/krievijas-vicepremjera-mutko-versija-par-dopingu-viriesa-dns-sievietes-organisma-var-noklut-pec-seksa.d?id=48428299"},
{"title": "Dukura sīvākais konkurents Juns PČ vietā izvēlas treniņnometni Phjončhanas trasē", "category": "Sports", "body": "Viens no Latvijas skeletonista  Martina Dukura  sīvākajiem konkurentiem Sunbins Juns izlaidīs 2017. gada pasaules čempionātu, lai aizvadītu treniņnometni 2018. gada Phjončhanas olimpisko spēļu trasē, vēsta Starptautiskā Bobsleja un skeletona federācija. Šajā sezonā Dienvidkorejas sportists Juns Pasaules kausā uz goda pjedestāla kāpis piecas reizes, bet sezonas svarīgāko sacensību vietā viņš nolēmis aizvadīt treniņnometni Phjončhanas trasē, kur risināsies Pasaules kausa sezonas pēdējais posms un nākamā gada olimpiskās spēles. Tas apliecina, cik nopietni savās mājās notiekošajām sacensībām gatavojas korejieši. Pasaules kausa kopvērtējumā Juns ierindojas otrajā vietā, no līdera Martina Dukura atpaliekot tikai 24 punktus. Aizvadītajā sezonā viņš pasaules čempionātā tika pie bronzas godalgas. Skeletonisti pasaules čempionāta sacensības Kēnigzē trasē aizvadīs šajā nedēļā. Pirmie divi braucieni notiks piektdien, 24. februārī, bet trešais un ceturtais brauciens risināsies svētdien, 26. februārī.", "link": "https://www.delfi.lv/sports/news/winter_sports/bobsleigh/dukura-sivakais-konkurents-juns-pc-vieta-izvelas-treninnometni-phjonchanas-trase.d?id=48541153"},
{"title": "'Almaz' revanšējas HK 'Rīga' par piektdienas zaudējumu", "category": "Sports", "body": "Čerepovecas \"Almaz\" komanda Krievijas Juanatnes Hokeja līgas (MHL) regulārā čempionāta spēlē sestdien revanšējās hokeja klubam \"Rīga\" par dienu iepriekš piedzīvoto zaudējumu un uzvarēja ar 5:1 (2:1, 1:0, 2:0). Pirmās trešdaļas 15. minūtē \"Almaz\" jau bija izvirzījušies vadībā ar divu vārtu pārsvaru, līdz pusotru minūti pirms perioda beigām Vladislavs Dobreņkijs realizēja skaitlisko vairākumu un samazināja viesu pārsvaru līdz vieniem vārtiem – 2:1. Taču spēles turpinājumā rīdziniekiem vairs neizdevās gūt vārtus, kamēr \"Almaz\" hokejisti vēl trīsreiz pārspēja rīdzinieku vārtsargu Tomu Broku. Atgādinām, ka  piektdien HK \"Rīga\" uzvarēja \"Almaz\" ar 3:1 . Ziemeļrietumu divīzijā HK \"Rīga\" joprojām saglabā otro vietu un ir kvalificējušies \"play-off\" kārtai. Šī HK \"Rīga\" bija pēdējā mājas spēle, nākamās četras komanda aizvadīs izbraukumā Sanktpēterburgā, divreiz tiekoties ar \"SKA-1946\" komandu un divreiz – ar \"Serebrjannije ļvi\" vienību. Tie būs pēdējie mači šīssezonas MHL regulārajā čemopionātā.", "link": "https://www.delfi.lv/sports/news/rigas_dinamo/news/almaz-revansejas-hk-riga-par-piektdienas-zaudejumu.d?id=37059315"},
{"title": "HK 'Rīga' ar zaudējumu sāk MHL regulārā čempionāta pēdējo izbraukumu", "category": "Sports", "body": "Kontinentālās hokeja līgas (KHL) kluba Rīgas \"Dinamo\" jauniešu komanda \"Rīga\" Krievijas Jaunatnes hokeja līgas (MHL) regulārā čempionāta pēdējās izbraukuma spēļu sērijas pirmajā mačā trešdien ar rezultātu 0:4 (0:2, 0:0, 0:2) kapitulēja Sanktpēterburgas SKA-1946 komandai. Aizvadītajā mačā uzvarētājiem pa vieniem vārtiem guva Ļevs Soboļevs, Ņikita Točinskis, Alberts Konozovs un Jaroslavs Gorbačenko. Kaut šis \"Rīgas\" komandai ir tikai piektais zaudējums pēdējās 15 spēlēs, pēdējās piecās cīņās tā tikusi vien pie viena panākuma. Savukārt SKA-1946 vienība, kas vēl saglabā nelielas izredzes uz iekļūšanu Harlamova kausā, tagad izcīnījusi četras uzvaras pēc kārtas, bet pēdējās desmit spēlēs tikusi pie deviņiem panākumiem. Ceturtdien abas komandas savā starpā tiksies atkārtoti, bet regulāro čempionātu \"Rīgas\" komanda noslēgs sestdien un svētdien, kad Kondopogā aizvadīs divas spēles ar otru Sanktpēterburgas vienību \"Serebrannije ļvi\". Kā ziņots, \"Rīga\" un SKA-1946 komandas pirmo reizi savā starpā tikās pašā sezonas sākumā Rīgā, kad mājinieki bija pārāki ar 4:2 un 5:2. MHL Rietumu konferences Ziemeļrietumu divīzijas kopvērtējumā pašlaik \"Rīga\" ar 93 punktiem 53 spēlēs ieņem otro vietu, par sešiem punktiem atpaliekot no Voskresenskas \"Himik\" komandas. Latvijas klubs jau ir garantējis vietu MHL izslēgšanas cīņās. Savukārt SKA-1946 komanda ar 79 punktiem ieņem piekto vietu Ziemeļrietumu divīzijā, no ceturtajā vietā esošās Čerepovecas \"Almaz\" vienības atpaliekot par sešiem punktiem. Kā ziņots, pēc regulārā čempionāta izslēgšanas cīņām kvalificēsies četras spēcīgākās divīziju komandas.", "link": "https://www.delfi.lv/sports/news/rigas_dinamo/news/hk-riga-ar-zaudejumu-sak-mhl-regulara-cempionata-pedejo-izbraukumu.d?id=37145567"},
{"title": "HK 'Rīga' revanšējas Sanktpēterburgas SKA-1946 hokejistiem", "category": "Sports", "body": "Rīgas ''Dinamo'' jauniešu komanda HK \"Rīga\" ceturtdien Krievijas jaunatnes hokeja līgas (MHL) spēlē viesos ar 5:3 uzvarēja Sanktpēterburgas SKA-1946, revašējoties par zaudējumu abu vienību iepriekšējā cīņā trešdien. Rīdzinieku labā vārtus guva Dāvis Straupe, Vladislavs Dobreņkijs, Artūrs Mickevičs, Miks Lipsbergs un Miks Indrašis, liecina rīkotāju informācija. Divu ripu pārsvaru Leonīda Tambijeva trenētā komanda ieguva otrajā trešdaļā un to nosargāja, lai arī mājinieki divas reizes rezultātu samazināja līdz minimumam. Pēdējos piektos vārtus Indrašis guva mazākumā, raidot ripu tukšos pretinieku vārtos. Jau ziņots, ka trešdien HK \"Rīga\" zaudēja ar 0:4. HK \"Rīga\" guva 33. uzvaru 54 spēlēs un turnīra tabuklā ar 96 punktiem ir otrajā vietā Ziemeļrietumu divīzijā. Pēdējās divas regulārā čempionāta spēles rīdzinieki aizvadīs pret citu Sanktpēterburgas klubu \"Serebrenije Ļvi\", taču šie mači notiks Karēlijā vietējo hokeja svētku ietvaros. MHL spēle: *Sanktpēterburgas SKA-1946 - HK ''Rīga'' 3:5 (0:0, 1:3, 2:2) Vārtus guva: Georgijs Berdjukovs 2, Maksims Topoļs - Dāvis Straupe, Vladislavs Dobreņkijs, Artūrs Mickevičs, Miks Lipsbergs, Miks Indrašis Vārtsargi: Dmitrijs Šikins - Toms Broks", "link": "https://www.delfi.lv/sports/news/rigas_dinamo/news/hk-riga-revansejas-sanktpeterburgas-ska-1946-hokejistiem.d?id=37169077"},
{"title": "Krievijas sporta ministrs: kopumā Krievijas sports ir tīrs no dopinga", "category": "Sports", "body": "Krievijas sporta ministrs Vitālijs Mutko uzskata, ka Krievijas sports \"globālā plānā\" ir tīrs no dopinga. \"Šis gads būs sportisks, mums ir jāturas kopā,\" intervijā aģentūrai \"R-Sport\" izteicies Mutko. \"Protams, sportistiem ir jāsacenšas godīgā cīņā, nedrīkst iegāzt savu valsti, apkaunot to. Bet kopumā Krievijas sports ir absolūti \"tīrs\".\" Kā zināms, pagājušā gada novembrī  pēc Pasaules Antidopinga aģentūras (WADA) ziņojuma   Starptautiskā Vieglatlētikas federācija (IAAF) diskvalificēja Krieviju par dopinga pārkāpumiem , liedzot šīs valsts sportistiem startēt jebkādās oficiālās sacensībās, ieskaitot 2016. gada Riodežaneiro olimpiskās spēles, ja diskvalifikācija netiks atcelta.", "link": "https://www.delfi.lv/sports/news/other_kinds/other/krievijas-sporta-ministrs-kopuma-krievijas-sports-ir-tirs-no-dopinga.d?id=46921303"},
{"title": "'adidas' dopinga un korupcijas skandālu dēļ pārtrauc sadarbību ar IAAF", "category": "Sports", "body": "Vācu sporta preču kompānija \" adidas \" ir atteikusies turpināt sadarbību ar Starptautisko  Vieglatlētikas  federāciju ( IAAF ), ziņo britu raidsabiedrība  BBC . Sadarbības atteikuma iemesls ir dopinga un korupcijas skandāli, kas pēdējā gada laikā satricinājuši IAAF. Līdz ar federācija zaudēs vairākus desmitus miljonus dolāru. Abas puses no komentāriem pagaidām atsakās. Līgumu ar IAAF \"adidas\" noslēdza 2008. gadā uz 11 gadiem, kļūstot par organizācijas oficiālo sponsoru un ekipējuma piegādātāju. Pēc BBC rīcībā esošās informācijas IAAF no sporta preču kompānijas ik gadu saņēmusi astoņus miljonus dolāru.", "link": "https://www.delfi.lv/sports/news/other_kinds/atlethics/adidas-dopinga-un-korupcijas-skandalu-del-partrauc-sadarbibu-ar-iaaf.d?id=46985089"},
{"title": "Rakels nedēļu pirms izlases treniņnometnes gūst potītes savainojumu", "category": "Sports", "body": "Latvijas futbola valstsvienības uzbrucējs Deniss Rakels nedēļu pirms valstsvienības spēlēm guvis potītes savainojumu. Rakels \"Reading\" sastāvā Anglijas Līgas kausa spēli pret Miltonkīnzas \"Dons\" sāka starta vienpadsmitniekā, taču potītes traumas dēļ tika nomainīts. Latvijas izlases uzbrucējs ar sāpēs saviebtu seju nestuvēs tika nonests no laukuma. Rakels otrdien saņēma izsaukumu uz Latvijas izlasi septembrī gaidāmajām spēlēm. Iepriekšējā sasaukumā, kad komanda piedalījās Baltijas kausa izcīņā, Rakels traumas dēļ atpūtās. Latvijas futbola izlase  septembra pirmajā nedēļā aizvadīs divas spēles. 2. septembrī \"Skonto\" stadionā notiks pārbaudes mačs pret Luksemburgas valstsvienību, kam pēc četrām dienām sekos pirmā 2018. gada Pasaules kausa kvalifikācijas turnīra cīņa viesos ar Andoru. Latvijas izlase treniņnometni sāks nākamajā pirmdienā. Latvijas futbolists \"Reading\" komandai pievienojās šī gada sākumā, pārceļoties no Polijas kluba \"Cracovia\". Aizvadītajā sezonā Rakels \"Reading\" komandas labā 12 spēlēs guva trīs vārtus, bet līdz tam \"Cracovia\" rindās viņš 20 spēlēs izcēlās 15 reizes, kļūstot par Polijas čempionāta trešo labāko snaiperi. \"Reading\" iepriekšējo \"Championship\" sezonu noslēdza 17. pozīcijā. Starpsezonā par Redingas kluba galveno treneri kļuva savulaik slavenais nīderlandiešu aizsargs Jāps Stams. Latvijas futbolists janvārī vienošanos ar angļu komandu noslēdza uz divarpus sezonām līdz 2018. gada vasarai ar iespēju to pagarināt vēl uz gadu.", "link": "https://www.delfi.lv/sports/news/futbols/rakels-nedelu-pirms-izlases-treninnometnes-gust-potites-savainojumu.d?id=47830019"},
{"title": "Valdība piešķir 9900 eiro Latvijas paralimpiešu dalībai Eiropas vieglatlētikas čempionātā", "category": "Sports", "body": "Valdība piešķīrusi Latvijas Paralimpiskajai komitejai 9900 eiro no līdzekļiem neparedzētiem gadījumiem, lai nodrošinātu Latvijas paralimpiskās izlases sportistu dalību Eiropas čempionātā vieglatlētikā, kas augusta nogalē risināsies Lielbriānijā, Svonsī. Izglītības un zinātnes ministrija (IZM) bija saņēmusi vēstuli no Latvijas Paralimpiskās komitejas ar lūgumu piešķirt papildu finansējumu, lai segtu izdevumus, kas saistīti ar Latvijas paralimpiskās izlases sportistu dalību Eiropas čempionātā vieglatlētikā. Papildu finansējuma nepieciešamība radās, jo viena sportista uzturēšanās izmaksas ievērojami pārsniedz iepriekš prognozēto izmaksu apmēru. Informāciju par šīm izmaksām no Eiropas čempionātā vieglatlētikā organizatoriem Latvijas Paralimpiskā komiteja saņēma tikai šā gada martā. Tā kā ministrijas 2014.gada budžetā nav nepieciešamais finansējums un sportistu dalība sacensībās uzskatāma par valstiski īpaši nozīmīgu pasākumu, IZM aicināja nepieciešamo finansējumu piešķirt no līdzekļiem neparedzētiem gadījumiem.  Sacensības ir iespēja Latvijas paralimpiskās izlases sportistiem kvalificēties dalībai 2015.gada pasaules čempionātam vieglatlētikā, kurā savukārt tiks sadalītas ceļazīmes dalībai 2016.gada Paralimpiskajās spēlēs Riodežaneiro, Brazīlijā. Latvijas izlases sportistu atsaukšana vai dalība sacensībās nepilnā sastāvā varētu negatīvi ietekmēt Latvijas tēlu Eiropas un pasaules sporta sacensību apritē. Turklāt Latvijas Paralimpiskā komiteja jau ir veikusi iemaksas Starptautiskajai Paralimpiskajai komitejai par dalību sacensībās.", "link": "https://www.delfi.lv/sports/news/other_kinds/atlethics/valdiba-pieskir-9900-eiro-latvijas-paralimpiesu-dalibai-eiropas-vieglatletikas-cempionata.d?id=44755448"},
{"title": "Krievu olimpieši tiek turēti aizdomās par jauna dopinga izmantošanu", "category": "Sports", "body": "Vācijas raidkompānija WDR (\"Westdeutscher Rundfunk\") izplatījusi informāciju, kas ļauj domāt, ka Krievijas olimpiskajā komandā sportistu reuzltātu uzlabošanai izmanota jauna metode - cēlgāzes ksenona inhalācijas. WDR izdevums \"Sport inside\" ziņo, ka vairāki krievu sportisti izmantojuši \"skābekļa kokteiļa\" inhalācijas, kas satur farmakoloģiski efektīvo cēlgāzi ksenonu augstā kocentrācijā. Starptautiski atzīti pētījumi parāda, ka ksenons organismā atbrīvo hormonu eritropojetīnu (EPO), kura ievadīšana ir aizliegta ar antidopinga likumiem. Līdz šim ksenons kā dopings aizliegto preparātu izmeklētājiem nebija zināms, turklāt to arī nav iespējams noteikt ar esošajām pārbaudes metodēm, jo ksenons ir gāze un neatstāj pēdas, ko var uzrādīt ierastajās analīzēs, WDR apstiprinājis Starptautiskās Antidopinga aģentūras ( WADA ) akreditētās Ķelnes laboratorijas dopinga eksperts Matio Teviss.  \"Diennakts laikā EPO ražošana organismā palielinās no 1,6 līdz 160 vienībām,\" pētījumos uz dzīvniekiem pieredzēto ksenona gāzes efektu skaidro Teviss. \"Tas ir ļoti nozīmīgs palielinājums. Un ir ļoti liels ticamības procents, ka tieši tāpat šī gāze iedarbojas uz cilvēku.\" Lai arī ksenons nav iekļauts aizliegto vielu sarakstā, bijušais WADA prezidents Ričards Ponds uzskata, ka tas ir dopings: \"Kaut kas tāds ir izgudrots ar vienu mērķi – uzlabot sniegumu, un tas, cik zinu, ir nepārprotami dopinga gadījums.\" Vācu medijs norāda, ka ksenons Krievijā izmantots, iespējams, jau gadiem ilgi. Valsts Sporta un Aizsardzības ministrijas šo gāzi iesaka \"ar mērķi uzlabot sportistu sniegumu\" – un arī tāpēc, ka to \"neuzrauga WADA\". Šīs metodes izgudrotāju, pētnieciskā institūta \"Atom-Med-Centrum\" dokumenti liecina, ka tā izmantota arī Sočos, un vairāk kā 70% krievu medaļnieku saņēmuši ksenona terapiju Atēnu un Turīnas olimpiskajās spēlēs. Institūts sadarbojas ar vairāku sporta veidu federācijām, ieskaitot biatlonu, slēpošanu, ātrslidošanu un futbolu. Institūta vadība WDR noliedz, ka cēlgāzes izmantošana ietekmētu EPO izsrādāšanos organismā, un vēl jo kategoriskāk noraida to, ka tā būtu uzskatāma par dopingu: \"Dopings atstāj bioķīmisku reakciju pēdas. Ja tā nav – kā kaut ko drīkst uzskatīt par dopinga aģentu.\" Krievijas Olimpiskā komiteja šo informāciju komentēt ir atteikusies.", "link": "https://www.delfi.lv/sports/news/ziemas-olimpiskas-speles/zinas/krievu-olimpiesi-tiek-tureti-aizdomas-par-jauna-dopinga-izmantosanu.d?id=44250337"},
{"title": "Eiropas čempionāts vieglatlētikā. Otrā sacensību diena (teksta tiešraides arhīvs)", "category": "Sports", "body": "Eiropas vieglatlētikas čempionāta otrajā sacensību dienā uz starta izgāja pieci Latvijas sportisti un tika sadalīti vairāki medaļu komplekti, turklāt pie vienas godalgas tika arī Igaunija, kuras diska metējs Gerds Kanters uzrādīja otro labāko rezultātu savā disciplīnā. Portāls \"Delfi\" piedāvā sacensību teksta tiešraidi.", "link": "https://www.delfi.lv/sports/news/other_kinds/atlethics/eiropas-cempionats-vieglatletika-otra-sacensibu-diena-teksta-tiesraides-arhivs.d?id=44839152"},
{"title": "Peineram pieci punkti ULEB Eirolīgā pret spēcīgo CSKA", "category": "Sports", "body": "Latviešu basketbolists  Žanis Peiners  trešdien guva piecus punktus ULEB Eirolīgas 17.kārtas spēlē, neglābdams Turcijas klubu Stambulas \"Dariššafaka Tekfen\" no zaudējuma. Stambulas basketbolisti savā laukumā ar rezultātu 65:80 (16:25, 18:19, 15:16, 16:20) piekāpās Krievijas grandam Maskavas CSKA. Peiners šajā mačā laukumā pavadīja 12 minūtes un 33 sekundes, kuru laikā realizēja savu vienīgo divpunktu metienu un trīs no četriem soda metieniem. Tāpat viņš izcīnīja divas atlēkušās bumbas, veica trīs rezultatīvas piespēles, pieļāva divas kļūdas, izprovocēja divus noteikumu pārkāpumus un tika pie deviņiem efektivitātes koeficienta punktiem. Stambulas vienībā rezultatīvākais ar 13 punktiem bija Kartals Ezmizraks, bet uzvarētājiem 17 punktus guva francūzis Nando de Kolo. Tāpat zaudējumu cieta Daira Bertāna pārstāvētā Itālijas čempione Milānas \"AX Armani Exchange Olimpia\", kas mājās ar 85:90 (16:17, 21:19, 20:29, 28:25) piekāpās Spānijas klubam Barselonas \"Lassa\", kura pieteikumā šajā mača nebija Rolanda Šmita. Bertāns šajā duelī nospēlēja trīs minūtes un 38 sekundes, kuru laikā pieļāva vienu kļūdu. Milānas komandā pa 20 punktiem guva serbs Vladmirs Micovs un amerikānis Maiks Džeimss, kuram bija arī septiņas atlēkušās bumbas un astoņas rezultatīvas piespēles. Uzvarētājiem 21 punktu iemeta francūzis Tomā Ertels. Vēl trešdien Grieķijas čempione Atēnu \"Panathinaikos Opap\" savā laukumā ar rezultātu 77:67 (22:11, 21:21, 16:18, 18:17) pārspēja pērn Vācijā triumfējušo Minhenes \"Bayern\". Atēnu komandā rezultatīvākais ar 18 punktiem un astoņām atlēkušajām bumbām bija Jannis Papapetru, bet viesiem 21 punktu guva amerikānis Deriks Viljamss, kurš Nacionālās basketbola asociācijas (NBA) karjeras laikā spēlējis kopā ar Kristapu Porziņģi. Tāpat uzvaru trešdien svinēja Izraēlas vadošā komanda Telavivas \"Maccabi FOX\", kas mājās ar 81:76 (12:18, 22:19, 25:23, 22:16) pārspēja Adrijas līgas čempioni Podgoricas \"Budučnost VOLI\" no Melnkalnes. Uzvarētājiem 16 punktus guva Turcijas naturalizētais amerikānis Skotijs Vilbekins, bet viesiem 25 punkti bija viņa tautietim Norisam Koulam. Aģentūra LETA jau ziņoja, ka latviešu centra spēlētājs Anžejs Pasečņiks otrdien guva septiņus punktus, taču neglāba Grankanārijas \"Herbalife\" komandu no zaudējuma 67:75 pret iepriekšējās sezonas čempioni Madrides \"Real\". Citā mačā ar diviem punktiem atzīmējās Jānis Strēlnieks, viņa un Jāņa Timmas pārstāvētajai Grieķijas vicečempionei Pirejas \"Olympiakos\" savā laukumā ar rezultātu 91:87 pagarinājumā pārspējot Spānijas vienību Vitorijas \"Baskonia\", kuras pieteikumā bija 18 gadus vecais Artūrs Kurucs. Tikmēr 12 uzvaru sērija Eirolīgā pārtrūka turnīra līderei Stambulas \"Fenerbahce Beko\", kas viesos ar rezultātu 78:84 pagarinājumā piekāpās Krievijas klubam Maskavas apgabala \"Himki\". Tāpat neveiksmi cieta Lietuvas grands Kauņas \"Žalgiris\", kas savā laukumā ar rezultātu 58:79 piekāpās Turcijas klubam Stambulas \"Anadolu Efes\". Kopvērtējumā līderpozīcijā ar 15 uzvarām 17 spēlēs ir Stambulas \"Fenerbahce Beko\", kurai ar 14 panākumiem seko Madrides \"Real\", bet tālāk ar 13 uzvarām ir Maskavas CSKA. Tai ar 11 panākumiem seko Stambulas \"Anadolu Efes\" un Pirejas \"Olympiakos\". Pirmajam pieciniekam ar desmit uzvarām seko Barselonas \"Lassa\", bet pa astoņiem panākumiem guvušas Milānas \"AX Armani Exchange Olimpia\", Minhenes \"Bayern\" un Atēnu \"Panathinaikos Opap\" vienības. Tikmēr Grankanārijas \"Herbalife\" ar sešām uzvarām ir 14.pozīcijā, bet Stambulas \"Dariššafaka Tekfen\" tikusi pie diviem panākumiem, ieņemot pēdējo vietu 16 vienību konkurencē. ULEB Eirolīgā šosezon, tāpat kā iepriekšējās sezonās, spēlē 16 komandas, kuras aizvadīs divu apļu turnīru, labākajām astoņām tiekot izslēgšanas spēlēs. Iepriekšējā sezonā par ULEB Eirolīgas čempioni kļuva Madrides \"Real\" no Spānijas, kas finālā ar 85:80 uzvarēja Turcijas vienību Stambulas \"Fenerbahce Doguš\", bet trešo vietu izcīnīja Lietuvas basketbola grands Kauņas \"Žalgiris\".", "link": "https://www.delfi.lv/sports/news/basketbols/peineram-pieci-punkti-uleb-eiroliga-pret-specigo-cska.d?id=50727597"},
{"title": "Grifins aizvada karjeras rezultatīvāko spēli un gūst 50 punktus", "category": "Sports", "body": "Nacionālās basketbola asociācijas ( NBA ) regulārā čempionāta spēlē otrdien Detroitas \" Pistons \" uzbrucējs  Bleiks Grifins  izcēlās ar 50 punktiem, kas ir viņa karjeras rezultativitātes rekords. Grifina rezultativitāte sekmēja \"Pistons\" komandas uzvaru ar 133:132 pagarinājumā pār Filadelfijas \" 76ers \". Tieši viņa trīs punktu gājiens, realizējot sarežģītu metienu no groza apakšas un trāpot soda metienu, nodrošināja komandas uzvaru 1,8 sekundes pirms pagarinājuma beigām. Lai gūtu 50 punktus, Grifins realizēja 15 no 25 divpunktu metieniem, piecus no 10 tālmetieniem un piecus no 11 soda metieniem. Viņa kontā ar 14 atlēkušās bumbas un sešas rezultatīvas piespēles. \"Pēdējos divus vai trīs gadus to vien dzirdu, ka esmu slikts spēlētājs un ka aizvadu sliktas spēles. Šajā vasarā beidzot biju vesels un varēju trenēties, kas ir ļoti svarīgi,\" ESPN citēts Grifins pēc spēles. Citā spēlē Entonijs Deiviss ar 34 punktiem, 13 atlēkušajām bumbām un pieciem bloķētiem metieniem sekmēja Ņūorleānas \"Pelicans\" komandas uzvaru pār Losandželosas \"Clippers\" – 116:109. Savukārt Denveras \"Nuggets\" ar 126:112 uzvarēja Sakramento \"Kings\".", "link": "https://www.delfi.lv/sports/news/basketbols/grifins-aizvada-karjeras-rezultativako-speli-un-gust-50-punktus.d?id=50516369"},
{"title": "Kurucs nepiedalīsies nākamajā 'Nets' spēlē", "category": "Sports", "body": "Latvijas basketbolists  Rodions Kurucs  trešdien nepiedalīsies Bruklinas \" Nets \" Nacionālās basketbola asociācijas ( NBA ) regulārā čempionāta spēlē pret Klīvlendas \" Cavaliers \", vēsta \"nypost.com\". Kurucs iepriekšējo maču pret Indiānas \"Pacers\" nepabeidza,  jo savainoja potīti.  Līdz tam latvietis bija guvis 12 punktus. Lai arī pats basketbolists sacīja, ka  viņa trauma nav nopietna , tomēr viņam nākamajā spēlē nāksies palikt laukuma malā. Tāpat \"Nets\" nevarēs palīdzēt savainotie Demārs Kerols un Treveons Greiems, bet sastāvā sagaidāma uzbrucēja Rondeja Holisa-Džefersona atgriešanās, savukārt pirmo maču šajā komandā aizvadīs saspēles vadītājs Šabazs Neipjērs. Kurucs savu debijas sezonu NBA iesācis veiksmīgi, trīs spēlēs vidēji gūstot 8,7 punktus un izcīnot četras atlēkušās bumbas 14,3 minūtēs. Pagaidām nav arī zināms, kā Holisa-Džefersona atgriešanās sastāvā ietekmēs Kuruca spēles laiku. \"Nets\" sezonu sākusi ar vienu uzvaru trīs spēlēs, bet \"Cavaliers\" komanda joprojām nav tikusi pie uzvarām. Pēc šīs spēles Bruklinas komanda aizvadīs izbraukuma spēles pret Ņūorleānas \"Pelicans\" un Goldensteitas \"Warriors\".", "link": "https://www.delfi.lv/sports/news/basketbols/kurucs-nepiedalisies-nakamaja-nets-spele.d?id=50516703"},
{"title": "Pētījums: 2011. gadā dopinga lietošana elites sportā bija krietni izplatītāka nekā rāda pārbaudes", "category": "Sports", "body": "2011. gadā aizliegto vielu lietošana elites sportā ir bijusi krietni izplatītāka, nekā konstatēts dopinga kontrolēs, liecina Vācijā bāzētās Tībingenes Universitātes un Hārvarda Universitātes no ASV Medicīnas skolas pētījums. Saskaņā ar pētījuma rezultātiem, 2011. gadā vismaz 30% sportistu pasaules čempionātā vieglatlētikā un 45% atlētu Arābu valstu spēlēs bija izmantojuši dopingu, kamēr konstatēto pozitīvo analīžu skaitu bija krietni mazāks. Pasaules čempionātā vieglatlētikā tika pieķerti 0,5% sportistu, bet Arābu spēlēs - 3,6% atlētu. Pētījumu pasūtīja Pasaules antidopinga aģentūra ( WADA ), bet WADA un Starptautiskā  Vieglatlētikas  federācija ( IAAF ) ļāva tā rezultātus publiskot tikai pēc vairākiem gadiem. Tiesa, vairāki rezultāti jau nāca gaismā 2015. gadā, kad tika izmeklēta sistemātiska un valsts atbalstīta dopinga lietošana Krievijā. Kā pagājušajā nedēļā vēstīja Vieglatlētikas integritātes vienība (AIU), augusta sākumā Londonā notikušajā pasaules čempionātā vieglatlētikā trim sportistiem organismā konstatētas aizliegtas vielas. AIU neatklāj sportistu identitāti un pārstāvētās valstis, kamēr nav noslēgušās ierosinātās disciplinārlietas. Tajā pašā laikā AIU neslēpj, ka pieķertie sportisti nav starp čempionāta medaļniekiem. Starptautiskā Olimpiskā komiteja ( SOK ) pērnā gada maijā sadarbībā ar WADA aktīvi sāka pārbaudīt Pekinas un Londonas olimpisko spēļu laikā ņemtās analīzes. Pārbaudēs tika izmantotas jaunākās metodes, kas ļāva atklāt sportistu organismā vielas, kuras attiecīgi pirms astoņiem vai četriem gadiem vēl nevarēja noteikt. Pērn IAAF diskvalificēja Krievijas Vieglatlētikas federāciju (VFLA), aizliedzot šīs valsts sportistiem piedalīties starptautiskās sacensībās. Šāds lēmums tika pieņemts pēc tam, kad klajā nāca WADA neatkarīgās izmeklēšanas komisijas ziņojums par plašo valsts atbalstīto dopinga sistēmu Krievijā.", "link": "https://www.delfi.lv/sports/news/other_kinds/other/petijums-2011-gada-dopinga-lietosana-elites-sporta-bija-krietni-izplatitaka-neka-rada-parbaudes.d?id=49189737"},
{"title": "Ziņojums: Krievijas hakeru uzbrukums ASV prezidenta vēlēšanu laikā bija atriebība arī par olimpisko dopinga skandālu", "category": "Sports", "body": "ASV izlūkdienesti uzskata, ka Krievijas hakeru uzbrukums ASV prezidenta vēlēšanu laikā bijis arī atriebība par olimpisko skandālu, kurā Krievija tika ierauta 2016. gadā. ASV izlūkdienestu - Centrālās Izlūkdienesta pārvaldes (CIA), Federālā Izmeklēšanas biroja (FBI) un Nacionālās Drošības pārvaldes (NSA) - rīcībā esošie pierādījumi liecina, ka Krievijas prezidents  Vladimirs Putins  vēlējies \"atriebties\" ASV par tās centieniem nomelnot Krieviju ar dopinga skandāla palīdzību. \"[Vladimirs] Putins publiski norādījis, ka  Panamas ofšoru skandāls  un olimpiskais dopinga skandāls ir ASV mēģinājumi nomelnot Krieviju, kas rada pieļāvumu, ka viņš varētu diskreditēt ASV tēlu un pārmest tām liekulību,\" teikts izlūkdienestu kopīgajā ziņojumā. Kā zināms, 2016. gadā Pasaules Antidopinga aģentūras ( WADA ) neatkarīgā izmeklēšanas grupa nāca klajā ar informāciju par  centralizētas dopinga sistēmas pastāvēšanu Krievijā , kurā  iesaistīti vairāk nekā 1000 atlētu , ieskaitot elites sportistus. Ziņojumā tiek norādīts, ka Krievija arī organizējusi hakeru uzbrukumus WADA un citu antidopinga organizāciju mājas lapām internetā. \"Sākot ar 2016. gada vasaras olimpiskajām spēlēm, WADA bijusi biežs hakeru uzbrukumu mērķis,\" norādīts ziņojumā. Kā vēstījām, hakeru grupa, kas sevi dēvē par \"Ziņkārīgo lāci\" (\"Fancy Bear\"), 2016. gadā  uzlauza WADA sistēmu un nopludināja sportistu personiskos datus  par terapeitiskajiem izņēmumiem, kad atlētiem tiek atļauta aizliegto preparātu lietošanu medicīniskos nolūkos. Krievija noliegusi jebkādu saistību ar šīs hakeru grupas darbību. Pēc pirmajiem WADA izmeklēšanas atklājumiem Starptautiskā  Vieglatlētikas  federācija ( IAAF ) lēma par pilnīgu Krievijas diskvalificēšanu, kas  liedza šīs valsts vieglatlētiem piedalīties 2016. gada Riodežaneiro olimpiskajās spēlēs , taču WADA priekšlikumu aizliegt Krievijai startēt šajā olimpiādē Starptautiskā Olimpiskā komiteja ( SOK ) noraidīja,  atstājot attiecīgo sporta veidu federāciju ziņā izvēli atļaut vai aizliegt Krievijas sportistiem Rio .", "link": "https://www.delfi.lv/sports/news/other_kinds/other/zinojums-krievijas-hakeru-uzbrukums-asv-prezidenta-velesanu-laika-bija-atriebiba-ari-par-olimpisko-dopinga-skandalu.d?id=48387061"},
{"title": "Latvija saņem ielūgumu piedalīties Phjončhanas Ziemas olimpiskajās spēlēs", "category": "Sports", "body": "Pirmdien, 13. februārī, Latvijas Olimpiskās komitejas (LOK) ģenerālsekretārs un Latvijas Olimpiskās delegācijas vadītājs Žoržs Tikmers no \"DHL Express\" kurjera rokām saņēma Starptautiskās Olimpiskās komitejas (SOK) sūtīto ielūgumu Latvijas komandas dalībai XXIII Ziemas Olimpiskajās spēlēs Phjončhanā, kas notiks 2018.gadā no 9. līdz 25.februārim, informēja LOK. SOK, atzīmējot vienu gadu līdz Phjončhanas olimpiskajām spēlēm, Nacionālajām Olimpiskajām komitejām izsūtīja ielūgumus ar aicinājumu piedalīties ziemas olimpiskajās spēlēs nākamajā gadā. Atzīmējot šo datumu, SOK prezidents Tomass Bahs atzīmēja, ka Phjončhanas ziemas olimpiskās spēles atklās jaunus apvāršņus. \"Tās apvienos Korejas cilvēkus un viņu kaislību ar visu pasauli, un Phjončhana kļūs par Āzijas ziemas sporta centru. Pirmo reizi olimpiskā sporta maģija uz sniega un ledus būs Korejā. Novēlu visiem atlētiem veiksmi un SOK vārdā ielūdzu viņus tieši pēc gada piedalīties XXIII Ziemas Olimpiskajās spēlēs Phjončhanā.\" LOK ģenerālsekretārs Žoržs Tikmers, saņemot oficiālo ielūgumu, atzina, ka turpinās Latvijas sportistu gatavošanās četrgades nozīmīgākajam ziemas sporta notikumam pasaulē, kas notiek asas konkurences apstākļos, ar mērķi atnest uzvaru Latvijai. \"Olimpiskās spēles aizrauj cilvēku sirdis visā plašajā pasaulē. Daudziem sportistiem tā būs iespēja ne tikai piedalīties olimpiskajās spēlēs, realizējot vienu no saviem lielākajiem dzīves mērķiem, bet arī iespēja apliecināt savu sportisko meistarību, cīņā ar pasaules labākajiem atlētiem.\" Latvijas olimpiskā komanda \"Phjončhana 2018\" provizoriski varētu sastāvēt līdz 43 sportistiem, pārstāvot 10 sporta veidus. Phjončhanas ziemas Olimpiskajās spēlēs piedalīsies vairāk kā 3000 planētas izcilāko ziemas sporta veidu pārstāvju no apmēram 100 pasaules valstīm. Tiks sadalīti vairāk kā 100 medaļu komplekti 15 sporta veidos – kalnu un distanču slēpošanā, biatlonā, frīstaila slēpošanā, ziemeļu divcīņā, tramplīnlēkšanā, snovbordā, šorttrekā, ātrslidošanā, daiļslidošanā, hokejā, kērlingā, bobslejā, kamaniņu sportā un skeletonā. Korejas pilsēta Phjončhana ziemas Olimpiskās spēles uzņems no 2018.gada 9. līdz 25.februārim.", "link": "https://www.delfi.lv/sports/news/winter_sports/others/latvija-sanem-ielugumu-piedalities-phjonchanas-ziemas-olimpiskajas-speles.d?id=48510057"},
{"title": "Arī Hantimansijskas 'Jugra' un Popradas 'Lev' veidos MHL komandas", "category": "Sports", "body": "Krievijas Jaunatnes Hokeja līgas (KHL) čempionāts, kurā Latviju un \"Dinamo Rīga\" klubu pārstāv HK \"Rīga\", nākamsezon varētu papildināties ar vairākām jaunām komandām, ieskaitot no Hantimansijskas un Popradas, vēsta MHL mājas lapa. Atbilstoši reglamentam katram Kontinentālās Hokeja līgas (KHL) klubam ir jābūt arī jauniešu komandai, bet tiem klubiem, kas šosezon pievienojās KHL, ir dots termiņa pagarinājums. Tiek vēstīts, ka nākamsezon MHL varētu pievienoties Hantimansijskas jauniešu komanda, kuras veidošana jau ir uzsākta un atrasts galvenais treneris, pieteikums saņemts arī no piemaskavas pilsētas Stupino, no \"Kapitan\" kluba, kā arī Popradas \"Lev\" jauniešu komandas \"Tatrskije Volki\".  Popradas klubs jau pērn izteica vēlmi pievienoties KHL, taču nesaņēma atļauju no Slovākijas Hokeja federācijas.  Rudenī šī atļauja tika saņemta  un Slovākijas komanda var iesaistīties nākamās sezonas čempionātā.", "link": "https://www.delfi.lv/sports/news/rigas_dinamo/news/ari-hantimansijskas-jugra-un-popradas-lev-veidos-mhl-komandas.d?id=36861507"},
{"title": "HK 'Rīga' atstāj 'sausā' Dmitrovas 'Kriļja Sovetov'", "category": "Sports", "body": "Hokeja klubs \"Rīga\" piektdien Krievijas Jaunatnes hokeja līgas (MHL) regulārā čempionāta spēlē sīvā cīņā ar 3:0 (0:0, 0:0, 3:0) pārspēja \"Kriļja Sovetov\" komandu, svinot sesto \"sauso\" uzvaru šosezon. Pirmie divi periodi šai mačā aizritēja bez vārtu guvuma, un tikai trešās trešdaļas sestajā minūtē Māris Bičevskis pirmoreiz pārspēja pretinieku vārtsargu. Mājinieku nelielais pārsvars lika pretiniekiem aktīvāk uzbrukt, taču rīdzinieki veiksmīgi darbojās aizsardzībā, bet vārtos tikpat pārliecinoši – Kristers Gudļevskis. Otros vārtus 17. minūtē guva Miks Indrašis, uzreiz pēc iemetiena uztverot ripu un raidot to vārtos - 2:0. Perioda beigās \"Kriļja Sovetov\" pieprasīja pusminūtes pārtraukumu un nomainīja vārtsargu pret sesto laukuma spēlētāju, taču veiksme bija mājinieku pusē - Roberts Bukarts teicami nospēlēja rīdzinieku aizsardzības zonā, pārtverot ripu un atdodot to Mikam Indrašim, kurš kopā ar Aleksandru Karamnovu aizmuka no pretinieku aizsargiem, un Karamnovs raidīja ripu jau tukšajos maskaviešu vārtos – 3:0. Šai mačā \"Kriļja Sovetov\" sastāvā piedalījās arī bijušais rīdzinieku uzbrucējs Ronalds Cinks. HK \"Rīga\" treneris Aigars Cipruss pēc mača uzslavēja savus spēlētājus, ka izdevies lauzt spēles gaitu un izcīnīt uzvaru. \"Spēle bija saraustīta, labi, ka puišiem izdevās lauzt spēles gaitu un uzvarēt,\" teica treneris. \"Gāja smagi, tāpēc dosim komandai vienu dienu brīvu un svētdien atsāksim gatavoties nākamajiem mačiem.\" Atgādinām, ka pēdējās septiņas savas MHL čempionāta spēles HK \"Rīga\" aizvada savā laukumā.", "link": "https://www.delfi.lv/sports/news/rigas_dinamo/news/hk-riga-atstaj-sausa-dmitrovas-krilja-sovetov.d?id=36912389"},
{"title": "HK 'Rīga' vēlreiz piekāpjas Jaroslavļas 'Loko'", "category": "Sports", "body": "Krievijas Jaunatnes Hokeja līgas (MHL) regulārā čempionāta spēlē otrdien HK \"Rīga\" ar 0:2 (0:0, 0:1, 0:1) piekāpās Jaroslavļas \"Loko\", tādējādi zaudējot šim klubam divas dienas pēc kārtas. Pirmajā trešdaļā neviena no komandām vārtus neguva, un sīvā spēkošanās turpinājās otrajā periodā, līdz 12. minūtē Artjoms Jarčuks pārspēja Kristeru Gudļevski, un \"Loko\" komanda sāka vēl uzmanīgāk spēlēt aizsardzībā, uzspiežot rīdziniekiem viņiem neraksturīgu spēles manieri. Trešās trešdaļas pēdējā minūtē HK \"Rīga\" nomainīja Gudļevski pret sesto laukuma spēlētāju, taču tāpat kā pirmdien zaudēja vēl vienus vārtus – 0:2. Atgādinām, ka  pirmdien \"Rīga\" piekāpās jaroslavļiešiem ar1:3 . Izcīnot kaut vienu punktu šai spēlē, rīdzinieki būtu nodrošinājuši sev iekļūšanu \"play-off\" turnīrā, taču tagad tas būs jāpaveic kādā no nākamajiem mačiem.", "link": "https://www.delfi.lv/sports/news/rigas_dinamo/news/hk-riga-velreiz-piekapjas-jaroslavlas-loko.d?id=36983553"},
{"title": "IAAF plānoja slēpt Krievijas dopinga lietotāju paziņošanu", "category": "Sports", "body": "Starptautiskā Vieglatlētikas federāciju asociācija ( IAAF ) 2013. gadā plānojusi kavēt dopinga lietošanā pieķerto Krievijas sportistu paziņošanu, lai tas negrautu pasaules čempionāta rīkošanu, ziņo BBC. Izstrādāto plānu atklāj BBC rīcībā nonākusī e-pastu sarakste starp IAAF ģenerālsekretāra palīgu Niku Deivīsu un Papu Masatu Diaku, bijušā IAAF prezidenta Lamīna Diaka dēlu un IAAF mārketinga konsultantu. Deivīss vēstulēs raksta, ka vajag apsēsties un ar antidopinga komandu izrunāt par \"Krievijas komandas skeletiem skapī\". Pēc Deivīsa rakstītā, jābūt \"gudriem\", paziņojot dopinga lietošanā pieķerto vārdus. IAAF par 16 Krievijas sportistu pieķeršanu dopinga lietošanā paziņoja četrus mēnešus pēc Maskavā notikušā 2013. gada pasaules čempionāta, kurā Krievijas komanda ieguva visvairāk medaļu. Savukārt e-pastu saraksta notikusi tā gada 19. jūlijā – 22 dienas vēl pirms pasaules čempionāta. Tāpat Deivīss iesaka, ka nevienam no dopinga lietošanā Krievijas sportistiem nevajadzētu startēt pasaules čempionātā Maskavā. \" Ja vainīgie nestartēs, tad mēs varam nogaidīt, kamēr noslēgsies sacensības un tikai tad paziņot. Vai arī paziņot viena vai divu vārdus, bet tajā pašā laikā paziņot arī citu valstu sportistu vārdus,\" rakstījis Deivīss. E-pastā Deivīss arī rosina pieaicināt toreizējā IAAF viceprezidenta (tagad IAAF prezidenta) lorda Sebastjana Koe sporta mārketinga firmu CSM, kas varētu realizēt \"neoficiālu PR kampaņu\", lai \"tiktu galā ar negatīvo informāciju, kas sastopama britu medijos pirms pasaules čempionāta\". \"Tāpēc būs nepieciešama PR speciālista iemaņas… bet domāju, ka, ja izmantosim CSM, tad varam arī iegūt no Seba [lorda Koe] politiskās ietekmes,\" norāda Deivīss. \"Tas ir viņa paša interesēs, lai nodrošinātu labas atsauksmes par Maskavas pasaules čempionātu, nevis viņa pašmāju mediji cenšas visu iznīcināt.\" Tagad Deivīss norāda BBC, ka neko sliktu nav darījis. \"Kā IAAF direktoram komunikāciju jautājumos, man bija jānodrošina IAAF laba reputācija.\"", "link": "https://www.delfi.lv/sports/news/other_kinds/atlethics/iaaf-planoja-slept-krievijas-dopinga-lietotaju-pazinosanu.d?id=46870779"},
{"title": "Turku vieglatlētei par olimpisko medaļu kukulī pieprasīti 650 tūkstoši eiro", "category": "Sports", "body": "Starptautiskās  Vieglatlētikas  federācijas ( IAAF ) prezidenta Lamīna Djaka dēls no turku skrējējas Asli Čakiras Alptekinas pieprasījis kukuli 650 tūkstošu eiro apmērā, lai viņa varētu saglabāt 2012. gada Londonas olimpiskajās spēlēs izcīnīto zelta medaļu 1500 metru distancē, ziņo portāls \"insidethegames.biz\" Kukuli pieprasījis toreizējā IAAF prezidenta Lamīna Djaka dēls Papa Masata Djaks, kurš jau  oficiāli diskvalificēts  un apsūdzēts korupcijā  līdz ar tēvu . Viņš IAAF darbojās kā mārketinga konsultants. Nepilnas trīs nedēļas pēc Alptekinas uzvaras Olimpiādē IAAF radās aizdomas par viņas saistību ar aizliegto preparātu lietošanu, jo sportistes bioloģiskās pases dati uzrādīja novirzes, par ko tika informēta Turcijas Vieglatlētikas federācija (TAF). Bijušais TAF prezidents savukārt sazinājies ar sportistes pārstāvjiem un savedis viņus kopā ar Papu Masatu Djaku. Pārrunas notikušas Monako, kur atrodas IAAF mītne, un Djaka sākotnējais pieprasījums tika noraidīts. Vēlāk Djaks kukuļa apmēru samazināja līdz 350 tūkstošiem eiro, kas arī tika noraidīts, lai gan Alptekina no Turcijas valdības par olimpisko zelta medaļu bija saņēmusi prēmiju pusmiljona eiro apmērā. Pēc dažām dienām sportiste ar vīru Djakam nodevusi 35 tūkstošus eiro, vēlāk vēl 100 vai 250 tūkstošus, kad viņš bija personiski ieradies Turcijā. Tā paša gada novembra beigās IAAF antidopinga direktors Gabriels Dolē informēja TAP, ka IAAF pieprasa Alptekinai atņemt zelta medaļu un piespriest viņai mūža diskvalifikāciju, jo tas sportiste bija jau otrais dopinga pārkāpums karjerā. Tad Djaks esot sazinājies ar Alptekinu, apgalvojot, ka var novilcināt sankciju piemērošanu līdz 2013. gada martam, lai viņa varētu paturēt medaļu. Pati vieglatlēte savukārt Nīderlandē atrada ārstu, kurš solījies palīdzēt ar medicīnisko izskaidrojumu, kā aizliegtie preparāti nonākuši Alptekinas organismā. TAF 2013. gada decembrī Alptekinu attaisnoja , kas saniknoja IAAF, kura solīja vērsties Sporta Arbitrāžas tiesā. Tad ar turku skrējēja sazinājās otrs Lamīna Djaka dēls, Halils, kurš solīja caur tēvu \"nokārtot\" viņas jautājumu. Halilam Djakam un viņa sievai tika samaksāts ap 25 tūkstošiem eiro. Kā ziņojām,  2015. gadā Sporta Arbirtrāžas tiesa tomēr lēma par olimpiskās zelta medaļas atņemšanu Alptekinai .", "link": "https://www.delfi.lv/sports/news/other_kinds/atlethics/turku-vieglatletei-par-olimpisko-medalu-kukuli-pieprasiti-650-tukstosi-eiro.d?id=46950363"},
{"title": "'Reading' ar Rakelu rezervē piedzīvo zaudējumu 'Championship' mačā", "category": "Sports", "body": "Latvijas futbola izlases uzbrucējs Deniss Rakels trešdien palika uz rezervistu soliņa, bet viņa pārstāvētā komanda \"Reading\" piedzīvoja zaudējumu Anglijas pēc spēka otrās līgas jeb \"Championship\" jaunās sezonas trešās kārtas spēlē. \"Reading\" viesos ar 1:4 (1:1) piekāpās Ņūkāslas \"United\", kas iepriekšējā sezonā zaudēja vietu Anglijas premjerlīgā. Rakels maču pavadīja uz rezervistu soliņa. Ar trim punktiem trīs spēlēs \"Reading\" ieņem 20.vietu 24 komandu konkurencē. Latvijas futbolists \"Reading\" komandai pievienojās šī gada sākumā, pārceļoties no Polijas kluba \"Cracovia\". Aizvadītajā sezonā Rakels \"Reading\" komandas labā 12 spēlēs guva trīs vārtus, bet līdz tam \"Cracovia\" rindās viņš 20 spēlēs izcēlās 15 reizes, kļūstot par Polijas čempionāta trešo labāko snaiperi. \"Reading\" iepriekšējo \"Championship\" sezonu noslēdza 17.pozīcijā. Starpsezonā par Redingas kluba galveno treneri kļuva savulaik slavenais nīderlandiešu aizsargs Jāps Stams. Latvijas futbolists janvārī vienošanos ar angļu komandu noslēdza uz divarpus sezonām līdz 2018.gada vasarai ar iespēju to pagarināt vēl uz gadu.", "link": "https://www.delfi.lv/sports/news/futbols/reading-ar-rakelu-rezerve-piedzivo-zaudejumu-championship-maca.d?id=47807847"},
{"title": "Rakels: zinu, ka varu spēlēt 'Championship' līmenī", "category": "Sports", "body": "Latvijas izlases futbolists Deniss Rakels pēc trim pavadītiem mēnešiem \" Reading \" komandas sastāvā, kas spēlē Anglijas pēc spēka otrās spēcīgākās līgas - \"Championship\" - turnīrā, uzskata, ka viņš ir spējīgs spēlēt šāda čempionāta līmenī, un ir ļoti priecīgs atrasties Redingas kluba sistēmā. Rakels aizvadītajā nedēļas nogalē guva trešos vārtus \"Reading\" rindās, palīdzot komandai izbraukumā \"Championship\" mačā cīnīties neizšķirti 1:1 (1:1) ar Londonas \" Queens Park Rangers \" (QPR). Pēcāk komandas līdzjutēji par godu Latvijas futbolistam dziedājuši dziesmu, kas Latvijas futbolistam ļoti patikusi. \"Dzirdēju stadionā dziesmu un pēc mača redzēju video \"YouTube\" un \"Instagram\" - man patika. Es iepriekš spēlēju Polijā un Latvijā, bet tagad šeit - Anglijā. Izskatās, ka visur līdzjutējiem patīku. Nezinu, kāpēc, bet man tā ir ierasta lieta,\" kluba mājaslapā intervijā atzinis Rakels. Aizvadītajos trīs mēnešos Rakelam daudz esot nācies mācīties - gan laukumā, gan ārpus tā. Futbolists atzinis, ka viņam flangā jāspēlē augstāk, nekā tas bijis iepriekš, kā arī viņš cenšas apgūt ceturto valodu. \"Mana angļu valoda kļūst labāka un labāka. Sarunājos ar puišiem un treneriem, bet domāju, ka vēl pēc trim mēnešiem runāšu angļu valodā vēl labāk. Protu krievu, latviešu un poļu valodu,\" pastāstīja Rakels. \"Es izbaudu laiku šeit un esmu ļoti priecīgs. Šis ir liels klubs ar lieliskiem puišiem - spēlētājiem, personālu un treneriem. Šī ir mana pirmā reize Anglijā, un šie trīs mēneši bijuši lieliski. Pilsēta ir skaista, un dzīvoju tās centrā,\" piebilda Latvijas futbolists. \"Šeit ir augsts līmenis. Tas ir augstāks nekā Polijā, bet Latvijā līmenis nav labs. Spēlēšana šeit man nāk par labu. Zinu, ka varu spēlēt šajā līmenī.\" Rakels \"Reading\" komandai pievienojās pagājušajā ziemā. Savus pirmos vārtus Anglijā viņš guva februāra beigās, palīdzot \"Reading\" ar 4:3 uzvarēt Čārltonas \"Athletic\" futbolistus. Rakels nāca laukumā uz maiņu mača izskaņā un kompensācijas laikā guva uzvaras vārtus. \"Labākais brīdis līdz šim bijis mani vārti pret Čārltonu. Nospēlēju kādas trīs vai četras minūtes, bet guvu uzvaras vārtus. Tas bija neticami,\" atcerējās uzbrucējs. \"Championship\" kopvērtējumā \"Reading\" vienība ar 52 punktiem 44 spēlēs saglabā 15.vietu 24 komandu vidū. Redingas komanda jau zaudējusi izredzes sasniegt pirmo sešinieku un pacīnīties par tikšanu Anglijas premjerlīgā, kā arī tai nav draudu izkrist no līgas. Līdz sezonas beigām \"Reading\" komandai atlikušas vēl divas spēles. \"Pirmkārt, mēs gribam uzvarēt atlikušās divas spēles. Pēc brīvdienām varēsim domāt par nākamo sezonu. Nākamais gads mums kā spēlētājiem būs ļoti svarīgs. Ceru, kas mums tas būs ļoti labs,\" sacīja Latvijas futbolists. Rakels janvārī pievienojās \"Reading\", pārceļoties no Polijas vienības \"Cracovia\". Latvijas futbolists vienošanos ar angļu komandu noslēdza uz divarpus sezonām līdz 2018.gada vasarai ar iespēju to pagarināt vēl uz gadu. \"Cracovia\" vadība Rakela līgumā bija atrunājusi izpirkšanas maksu 500 000 eiro apmērā, kas Latvijas futbolistu padarīja pievilcīgu daudzu klubu acīs. Zināms, ka \"Reading\" par uzbrucēju samaksāja pat nedaudz vairāk kā pusmiljonu.", "link": "https://www.delfi.lv/sports/news/futbols/rakels-zinu-ka-varu-spelet-championship-limeni.d?id=47370995"},
{"title": "Triāla klubs 'Karters' piedāvā: apkārt Usmas ezeram ar divriteni", "category": "Sports", "body": "Jau trešo gadu triāla klubs \" Karters \" rīko velobraucienu ap Usmas ezeru. Šis ir pasākums ar nebijušu \"garšu\" Latvijas riteņbraukšanas virtuvē, ko laipni aicināti izbaudīt visi velo braukšanas interesenti. Pasākums tiek organizēts kā sacensības starp vairāku sporta klašu braucējiem par ātrāk veikto distanci un labāko sniegumu papildus sacensībās (triāla elementi), kā arī kā tūrisma atpūtas brauciens tautas klasei. Tie, kuri pirmo reizi plāno startēt tautas klasē, arī tiek aicināti reģistrēties braucienam – centieni pēc iespējas ātrāk veikt sacensību distanci var tikt īpaši pamanīti - labāko rezultātu īpašniekiem pienāksies balvas! Papildus sacensības tautas klasei nav jāveic, tās būs kā iestarpinājumi distancē, lai novērtētu tikai sporta klašu dalībnieku velosipēdu pārvaldīšanas meistarību. Sacensību dalībniekiem jāsagatavojas tam, ka lielākā distances daļa ir meža (~15 km) un grunts (~22 km) ceļi. Asfaltēts segums ir ~15 km garam ceļa posmam. Lai gan pats Usmas ezers atrodas Ventspils rajonā, sacensību dalībniekiem būs jāveic ceļš arī caur Talsu un Kuldīgas rajoniem. Visi distanci beigušie dalībnieki piedalīsies loterijā, kurā galvenā izlozes balva būs velosipēds no veikala \"Burusports\". Sacensības notiks sestdien, 6.maijā. Sacensību starts, finišs un reģistrēšanās notiks \"Usmas kempingā\", kurš atrodas 1 km no Rīgas-Ventspils šosejas 141. kilometra. Pēc sacensībām dalībniekiem par maksu ir iespējams izmantot  SPA Hotel Usma  pakalpojumus - baseinu, pirtis, masāžas, solāriju, restorānu. Sīkāka informācija par gaidāmajām sacīkstēm triāla kluba \" Karters \"  mājas lapā, sazinoties ar sacensību organizatoriem pa e-pastu karters@inbox.lv, vai zvanot pa tālruņiem 9491371, 9454272.", "link": "https://www.delfi.lv/sports/news/tautas-sports/triala-klubs-karters-piedava-apkart-usmas-ezeram-ar-divriteni.d?id=14251295"},
{"title": "Britu paralimpiskais čempions 40 dienās noskrējis 40 maratonus", "category": "Sports", "body": "2012.gada Londonas paralimpisko spēļu čempions Ričards Vaitheds labdarības ultramaratona ietvaros 40 dienu laikā ir noskrējis 1572 kilometrus jeb 40 maratona distances, ziņo britu mediji. Vaitheds noskrējis no Lendsendas raga Anglijas dienvidrietumos līdz Džonogrotas miestiņam Skotijas ziemeļos, raksta \"Independent\". Šo skrējienu sportists esot veltījis savam draugam, kurš miris no vēža, un slavenajam kandādietim Terijam Foksam, kurš savu ultramaratona distanci nespēja pabeigt kaulu vēža un sekojošās amputācijas dēļ. 37 gadus vecajam Vaithedam šobrīd pieder pasaules rekords maratonā un pusmaratonā savā invaliditātes grupā. Viņš ir arī vienīgais sportists-amputants, kurš maratonu spējis noskriet ātrā kā trīs stundās.", "link": "https://www.delfi.lv/sports/news/other_kinds/atlethics/britu-paralimpiskais-cempions-40-dienas-noskrejis-40-maratonus.d?id=43687871"},
{"title": "Sprinta zvaigznes Gejs un Pauels pieķerti dopinga lietošanā", "category": "Sports", "body": "Šīs sezonas līderis 100 metru sprintā un viens no planētas ātrākajiem skrējējiem  Taisons Gejs  pieķerts dopinga lietošanā, svētdien apstiprināja sportists. Identiskā pārkāpumā pieķerts arī izcilais jamaikiešu sprinteris  Asafa Pauels . Uzreiz pēc šokējošās informācijas izplatīšanās 30 gadus vecais Gejs atsaucis savu dalību no augustā Maskavā gaidāmā pasaules čempionāta. Tiek ziņots, ka 2007.gada pasaules čempions 100 un 200 metru distancēs piektdien saņēmis informāciju no  ASV  Antidopinga aģentūras (USADA) par viņa pozitīvajām dopinga analīzēm. USADA oficiālajā paziņojumā uzsvērts, ka vēl nav izpētīti Geja analīžu B paraugi, tāpēc aģentūra atteikusies publiski viņu atzīt par vainīgu aizliegto vielu lietošanā. Pats Gejs ASV medijos izteicies, ka \"pieļāvis kļūdu\" un ka viņu \"kāds ir pievīlis\". Šosezon Gejs 100 metru distanci veicis 9,75 sekundēs, kas ir visu laiku desmitas ātrākais skrējiens. Viņa personīgais rekords - 9,69 sekundes - padara viņu par visu laiku otru ātrāko sprinteri aiz jamaikieša Useina Bolta, šo godu dalot ar vēl vienu  Jamaikas  sprinteri Johanu Bleiku. Tikmēr 30 gadus vecā bijušā pasaules rekordista Pauela pieķeršanu dopinga lietošanā apstiprinājis viņa aģents. Jamaikietis šosezon 100 metrus spējis veikt 9,88 sekundēs, tomēr dalībai pasaules čempionātā viņš pie vietas netika. Svētdien medijos cirkulējošā informācija liecina par īstu skandālu Jamaikas sprinteru komandā, jo pieķeršanu dopinga lietošanā apstiprinājis arī olimpisko spēļu un pasaules čempionātu medaļnieces Šeronas Simpsones aģents. Tāpat tiek ziņots par vēl vairāku Jamaikas atlētu pieķeršanu aizliegto vielu lietošanā, taču oficiāli šī informācija apstiprināta nav.", "link": "https://www.delfi.lv/sports/news/other_kinds/atlethics/sprinta-zvaigznes-gejs-un-pauels-piekerti-dopinga-lietosana.d?id=43481189"},
{"title": "Olimpiskā čempione vieglatlētikā Gabriela Sabo kļuvusi par Rumānijas sporta ministri", "category": "Sports", "body": "Bijusī vieglatlēte, pasaules un olimpiskā čempione Gabriela Sabo jaunizveidotajā Rumānijas valdībā ir kļuvusi par jaunatnes un sporta ministri, ziņo Starptautiskā Sporta žurnālistu asociācija ( AIPS ). \"Šī ir liela atbildība, un es centīšos nesagādāt vilšanos,\" saka 38 gadus vecā Sabo. \"Viena no manām prioritātēm ministres darbā būs attīstīt sporta pamatus valstī, tai pašā laikā rūpējoties par augsta līmeņa profesionālo sportu. Rumānijas sportā ir daudz darāmā. Mums ir vajadzīgi rezultāti, jo tas atvedīs skatītājus uz stadioniem un piesaistīs sponsorus. Pēc atvadīšanās no aktīvā sporta Sabo turpināja darboties šajā jomā - viņa ir Eiropas Vieglatlētikas savienības padomes locekle un Starptautiskās Vieglatlētikas federācijas ( IAAF ) Sieviešu komitejas locekle, kā arī Rumānijas Vieglatlētikas federācijas viceprezidente. Sabo savulaik ir kļuvusi par pasaules čempioni 1500 m, 3000 m un 5000 m distancē, ir divkārtēja Sidnejas olimpisko spēļu čempione.", "link": "https://www.delfi.lv/sports/news/other_kinds/atlethics/olimpiska-cempione-vieglatletika-gabriela-sabo-kluvusi-par-rumanijas-sporta-ministri.d?id=44275261"},
{"title": "Grīva pasaules čempionātā telpās ieņem 12.vietu tāllēkšanā", "category": "Sports", "body": "Valsts labākā tāllēcēja  Lauma Grīva  sestdien Polijā notiekošajā pasaules čempionātā telpās ierindojās 12.vietā. Vienīgā Latvijas pārstāve čempionātā pirmajā lēcienā palika bez rezultāta, bet otrajā viņa aizlēca 6,29 metru tālumā un uzstādīja savu šīs sezonas personīgo rekordu. Trešajā mēģinājumā Grīva uzrādīja rezultātu 6,17 metri. Tādējādi Grīva kvalifikācijas sacensības noslēdza 12.vietā, apsteidzot tikai vienu konkurenti un nekvalificējoties svētdien paredzētajam finālam. Kvalifikācijas normatīvs tāllēkšanā bija 6,70 metri, bet finālā piedalīsies astoņu labāko rezultātu īpašnieces. Grīva nebija vienīgā, kura izpildīja pasaules čempionāta normatīvus - to 400 metru distancē paveica arī Jānis Leitis, taču viņš meistarsacīkstēs nepiedalās, jo turpina mācības  ASV . Kā zināms, Grīva tikai pagājušās nedēļas beigās atgriezās sacensību apritē pēc vairākus mēnešus ilga pēdas lūzuma ārstēšanas. Šajās sacensībās sportiste aizlēca 6,25 metrus tālu. Arī septiņcīņniece  Aiga Grabuste , kura atgriezusies sacensību apritē pēc kļūšanas par māti, bija ļoti tuvu tam, lai izpildītu pasaules čempionāta kvalifikācijas normatīvu tāllēkšanā, taču viņai vairāku apstākļu dēļ tas nav izdevies. Kad 2012.gada beigās par karjeras noslēgšanu paziņoja Ineta Radeviča, tieši  Londonas  olimpisko spēļu dalībniece Grīva kļuva par Latvijas labāko tāllēcēju, pērn izcīnot 16.vietu pasaules čempionātā. Pasaules čempionāts  vieglatlētikā telpās Sopotā norisināsies līdz svētdienai.", "link": "https://www.delfi.lv/sports/news/other_kinds/atlethics/griva-pasaules-cempionata-telpas-ienem-12vietu-talleksana.d?id=44282459"},
{"title": "Bertāns ar 11 punktiem neglābj 'Spurs' no zaudējuma 'Trail Blazers' komandai", "category": "Sports", "body": "Latviešu basketbolists  Dāvis Bertāns  sestdien guva 11 punktus Nacionālās basketbola asociācijas ( NBA ) spēlē, neglābdams Sanantonio \" Spurs \" komandu no zaudējuma. \"Spurs\" viesos ar rezultātu 108:121 (22:22, 28:37, 32:38, 26:24) piekāpās Portlendas \"Trail Blazers\" komandai. Bertāns šajā mačā laukumā pavadīja 19 minūtes, kurās grozā raidīja vienu no diviem divpunktu metieniem un trīs no sešiem tālmetieniem. Tāpat latviešu basketbolists izcīnīja četras atlēkušās bumbas, veica divas rezultatīvas piespēles, bloķēja vienu metienu, pieļāva vienu kļūdu un vienu reizi pārkāpa noteikumus. \"Spurs\" ar Bertānu laukuma ielaida par četriem punktiem vairāk nekā iemeta. \"Spurs\" komandā rezultatīvākais ar 28 punktiem bija Demars Derouzans, bet 17 punktus guva Braiens Forbss. Uzvarētājiem 29 punkti bija Demjenam Lilārdam, bet 24 punktus guva Kristans Džeimss Makolums. Bertāns mačā iesaistījās, nākot uz maiņu pirmās ceturtdaļas otrajā pusē, kurā atzīmējās ar metienu zem groza apakša un vienu trejaci, komandām pēc 12 minūtēm cīnoties neizšķirti 22:22. Otrajā ceturksnī Bertāns un \"Spurs\" spēlēja nesekmīgi, kā rezultātā viesi lielajā pārtraukumā devās ar deviņu punktu deficītu - 50:59. Trešās ceturtdaļas beigās un ceturtā ceturkšņa sākumā Bertāns savam kontam pievienoja vēl divus tālmetienus, taču pretinieki atradās drošā attālumā. Viesiem tā arī neatspēlējoties, \"Spurs\" cieta zaudējumu ar rezultātu 108:121. Kā vēstīts, Bertāns savu trešo sezonu iesāka ar deviņiem punktiem, kamēr \"Spurs\" savā laukumā ar rezultātu 112:108 pārspēja Minesotas \"Timberwolves\". \"Spurs\" nākamo spēli aizvadīs pirmdien, kad viesosies pie Lebrona Džeimsa pārstāvētās Losandželosas \"Lakers\" komandas. Iepriekšējā sezonā Bertāns 77 spēlēs vidēji iemeta 5,9 punktus, kamēr izslēgšanas turnīrā viņa loma mazinājās, piecos mačos caurmērā izceļoties ar 3,4 punktiem. Savās pirmajās divās sezonās Bertāns NBA regulārajā čempionātā aizvadīja 144 spēles, kurās vidēji iemeta 5,3 punktus, bet 18 \"play-off\" mačos viņa kontā caurmērā 2,9 punkti. Pa šo laiku latvietis vairākas reizes nosūtīts arī uz NBA Attīstības līgu.", "link": "https://www.delfi.lv/sports/news/basketbols/bertans-ar-11-punktiem-neglabj-spurs-no-zaudejuma-trail-blazers-komandai.d?id=50507749"},
{"title": "No KHL diskvalificētais Zaripovs karjeru turpinās NHL", "category": "Sports", "body": "Krievijas hokejists Daniss Zaripovs, kuram piespriesta divu gadu diskvalifikācija no  Kontinentālās hokeja līgas  (KHL), esot saņēmis vairākus piedāvājumus no Nacionālās hokeja līgas ( NHL ) klubiem, un viņš ar nepacietību gaida savas karjeras turpinājumu Ziemeļamerikā. 36 gadus vecajam Zaripovam, kurš aizvadītajā sezonā pārstāvēja Magņitogorskas \"Metallurg\" vienību, bet šajā starpsezonā atgriezās Kazaņas \"Ak Bars\" vienībā, diskvalifikācija piespriesta par pseidoefedrīnam un hidrohlortiazīda lietošanu, turklāt dopings konstatēts gan A, gan B provē. Zaripovs diskvalificēts pēc Starptautiskās hokeja federācijas noteikumiem, bet šie noteikumi neattiecas uz NHL, tieši tāpēc viņš var spēlēt Ziemeļamerikā. \"Es ar nepacietību gaidu savas karjeras turpinājumu Ziemeļamerikā. Esmu ļoti pateicīgs NHL vadībai par šo lēmumu. Neraugoties uz to, ka man ir iespēja spēlēt pasaules labākajā līgā, es plānoju turpināt savu apelācijas procesu Starptautiskajā Arbitrāžas tiesā, lai pierādītu savu taisnību un attīrītu savu vārdu,\" Zaripova paziņojumu sociālajā tīklā \"Twitter\" publicēja viņa aģents Dens Milsteins. Zaripovs ir četrkārtējs KHL Gagarina kausa ieguvējs un trīskārtējs pasaules čempions ar Krievijas valstsvienību. KHL čempionātā viņš aizvadījis 476 spēles, kurās guvis 199 vārtus un izdarījis 252 rezultatīvas piespēles. Savukārt Gagarina kausa izcīņā viņa kontā 127 spēles, 55 vārti un 59 rezultatīvas piespēles.", "link": "https://www.delfi.lv/sports/news/rigas_dinamo/news/no-khl-diskvalificetais-zaripovs-karjeru-turpinas-nhl.d?id=49186479"},
{"title": "Ķīnas svarcēlājiem draud vispārēja diskvalifikācija", "category": "Sports", "body": "Ķīnai draud vispārēja 12 mēnešu diskvalifikācija no svarcelšanas sacensībām, ko šai valstij pēc divu olimpisko čempioņu apelācijas noraidīšanas var piespriest Starptautiskā Svarcelšanas federācija (IWF), ziņo ārzemju mediji. Kā vēstījām,  Sporta Apelācijas tiesa (CAS) noraidījusi Čuņhuņas Liu un Lei Cao apelāciju par dopinga diskvalifikāciju , kas liek abām sportistēm šķirties no 2008. gada Pekinas olimpisko spēļu zelta medaļām. Pirms tam olimpiskās čempiones tituls tika atņemts arī svarcēlājai Čenai Sjesjai, kura 2008. gada spēlēs uzvarēja svara kategorijā līdz 48 kg. IWF jaunākie noteikumi, kas tika pieņemti 2016. gadā, paredz, ka valsti var diskvalificēt uz termiņu līdz 48 mēnešiem, ja kalendārā gada laikā dopinga lietošanā tiek pieķerti trīs tās svarcēlāji. Par pirmo pārkāpumu IWF gan varētu sodīt tikai ar 12 mēnešu diskvalifikāciju, norāda portāls \"insidethegames.biz\" taču šajā gadījumā Ķīnai būtu jāizlaiž nākamā gada pasaules čempionāts, kas notiks ASV. Ķīna ir viena no vadošajām valstīm svarcelšanā – kopš 2000. gada Sidnejas olimpiskajām spēlēm ķīniešu atlēti ir izcīnījuši zelta medaļas visās olimpiādēs. 2016. gada Riodežaneiro spēlēs Ķīnas svarcēlāji ieguva septiņas medaļas, no kurām piecas bija augstākā kaluma.", "link": "https://www.delfi.lv/sports/news/other_kinds/other/kinas-svarcelajiem-draud-vispareja-diskvalifikacija.d?id=49186747"},
{"title": "Latvijas olimpisko komandu arī Phjončhanas olimpiskajās spēlēs vadīs Tikmers", "category": "Sports", "body": "Latvijas Olimpiskās komitejas  (LOK) Izpildkomitejas sēdē par Latvijas komandas vadītāju 2018. gada Phjončhanas ziemas olimpiskajās spēlēs apstiprināts LOK ģenerālsekretārs un olimpiskais vicečempions  Žoržs Tikmers , kurš šos pienākumus pildīs jau astoto reizi, informē LOK. Tikmers Latvijas delegācijas vadītāja pienākumus olimpiskajās spēlēs pildīs jau astoto reizi. Pirmā pieredze viņam šajā amatā bija 1994. gada ziemas olimpiskajās spēlēs Lillehammerē, kam sekoja arī ziemas olimpiādes Turīnā 2006. gadā, Vankūverā 2010. gadā un Sočos 2014.gadā. Savukārt vasaras olimpiskajās spēlēs Tikmers Latvijas delegāciju līdz šim vadījis trīs reizes – 2008. gadā Pekinā, 2012. gadā Londonā un 2016. gadā Riodežaneiro. Žoržs Tikmers olimpiskajās spēlēs ir piedalījies arī kā sportists, kad 1980. gadā Maskavā izcīnīja sudraba medaļu akadēmiskajā airēšanā. XXIII ziemas olimpiskās spēles Dienvidkorejas pilsētā Phjončhanā notiks 2018. gadā no 9. līdz 25. februārim.", "link": "https://www.delfi.lv/sports/news/winter_sports/others/latvijas-olimpisko-komandu-ari-phjonchanas-olimpiskajas-speles-vadis-tikmers.d?id=48490953"},
{"title": "KHL nākamajā sezonā tomēr spēlēs slovāku klubs 'Lev'", "category": "Sports", "body": "Kontinentālā hokeja līgas (KHL) vadība piektdien nolēma organizācijas rindās uzņemt Slovākijas komandu Popradas \"Lev\", kas sacensībās startēs sākot jau no 2010./2011.gada sezonas. \"Lev\" ir pirmais ārpus bijušās PSRS teritorijas esošais klubs, kurš uzņemts KHL. Šonedēļ Popradā strādāja KHL speciāli izveidota grupa, kas vērtēja kluba iespējas un apskatīja vietējo infrastruktūru. Grupas slēdziens bija pozitīvs un KHL nolēma uzņemt \"Lev\" savās rindās. Tādējādi nākamajā sezonā KHL startēs 24 komandas, arī Rīgas \"Dinamo\". Paredzams, ka līdz ar \"Lev\" uzņemšanu tuvākajā laikā tiks paziņots nākamās sezonas kalendārs.", "link": "https://www.delfi.lv/sports/news/rigas_dinamo/news/khl-nakamaja-sezona-tomer-speles-slovaku-klubs-lev.d?id=33064105"},
{"title": "HK 'Rīga' izcīna 'sauso' uzvaru Mitiščos", "category": "Sports", "body": "Hokeja klubs \"Rīga\" Krievijas jaunatnes hokeja līgas (MHL) regulārā čempionāta spēlē Mitiščos ar 2:0 (2:0, 0:0, 0:0) pieveica \"Mitiščenskije Atlanti\" vienību, izcīnot sesto uzvaru pēc kārtas. Kristers Gudļevskis savos vārtos neielaida nevienu ripu, bet rīdzinieku labā vārtus guva Miks Indrašis un Raimonds Vilkoits, abos gadījumos realizējot skaitlisko vairākumu. Turklāt vienīgie vārti šai spēle tika gūtu pirmajā trešdaļā. Mača beigās gandrīz divas minūtes mājinieki spēlēja skaitliskajā vairākumā, nomainījuši vārtsargu pret sesto laukuma spēlētāju, taču Gudļevski viņiem neizdevās pārspēt, un rīdzinieki svinēja piekto \"sauso\" uzvaru šosezon un sesto pēc kārtas. Šai izbraukuma sērijā HK \"Rīga\" aizvadīs trīs spēles, nākamās būs piektdien pret \"Russkije Vitjazi\" un pirmdien pret \"Amurskije Tigri\", tad sekos septiņas spēles Rīgā. MHL Ziemeļrietumu divīzjas kopvērtējumā HK \"Rīga\" ir atgriezušies līderpozīcijā, punktu skaitā izlīdzinoties ar HK \"Loko\", taču rīdzinieki aizvadījuši par divām spēlēm mazāk.", "link": "https://www.delfi.lv/sports/news/rigas_dinamo/news/hk-riga-izcina-sauso-uzvaru-mitiscos.d?id=36641401"},
{"title": "Ronaldam Cinkam vārti otrajā MHL spēlē pēc kārtas", "category": "Sports", "body": "Latvijas hokejist Ronalds Cinks svētdien Krievijas Jaunatnes hokeja līgas (MHL) regulārā čempionāta spēlē guvis vārtus savas komandas labā, palīdzot \"Kriļja Sovetov\" ar 2:1 uzvarēt Čerepovecas \"Almaz\". Cinks guva vārtus arī iepriekšējā \"Kriļja Sovetov\" spēlē, kurā ar 2:1 pēcspēles metienos piektdien tika uzvarēts Jaroslavļas \"Loko\". Svētdienas spēlē pret \"Almaz\" Ronalds Cinka guva otros \"Kriļja Sovetov\" vārtus, kas nodrošināja uzvaru visā mačā. \"Kriļja Sovetov\" komandai Cinks pievienojās novembrī, kad  tika atbrīvots no HK \"Rīga\" , un šosezon aizvadījis Dmitrovas klubā 16 spēles, kurās guvis četrus vārtus un izdarījis trīs rezultatīvas piespēles.", "link": "https://www.delfi.lv/sports/news/rigas_dinamo/news/ronaldam-cinkam-varti-otraja-mhl-spele-pec-kartas.d?id=36680433"},
{"title": "Aleksandrs Kerčs juniors: leģionāram galvenais ir punkti", "category": "Sports", "body": "Spēlējot kā leģionāram, galvenais ir sakrāt pēc iespējas vairāk rezultativitātes punktu, pēc Krievijas Jaunatnes hokeja līgas (MHL) regulārā čempionāta spēles pret HK \"Rīga\" atzina Minskas \"Junostj\" Latvijas uzbrucējs Aleksandrs Kerčs juniors. \"No trenera puses ir uzstādījums, ka leģionāram galvenais ir punkti. Tas, ka tu vari labi spēlēt un nesavāc punktus, vēl neko nenozīmē, jo tevi jebkurā brīdī var izmest un viss,\" pēc spēles sacīja Kerčs. Šīs sezonas 29 MHL čempionāta spēlēs Kerčs guvis sešus vārtus un izdarījis divas rezultatīvas piespēles, bet viņa lietderības koeficients ir negatīvs -4. \"Šī sezona man patiešām ir ļoti grūta, jo sezonas pirmo daļu iesāku, spēlējot Krievijas komandā Podoļskas \"Rusič\". Tur bija jāspēlē pieaugošo hokejs, taču pēc tam komandai beidzās nauda un vajadzēja meklēt citu. Sanāca tā, ka aģents atrada \"Junostj\",\" teica Kerčs. Kerčs arī izteicās, ka aizvadītajā mačā \"Junostj\" uzvarēja, jo vairāk to gribēja. \"Šajā spēlē tika atdots ļoti daudz emociju, jo sākumā atradāmies iedzinēju lomā, bet pēc tam spējām atspēlēties un izcīnīt uzvaru. Vinnējām, jo vairāk gribējām uzvarēt. Lai iekļūtu izslēgšanas spēlēs, mums šobrīd ļoti vajag punktus, tāpēc, ja gribam uz kaut ko cerēt, tad bija jāuzvar šis mačs.\" 20 gadus vecais Kerčs pirmdienas mačā pret \"Rīgu\" guva savas komandas pirmos vārtus, izlīdzinot rezultātu 1:1. \"Šobrīd cenšos pēc iespējas vairāk savākt punktus, lai nākamajā sezonā varētu tikt labākā komandā. Arī mans tēvs (Aleksandrs Kerčs vecākais) saka to pašu. Doma ir tikt kaut kur Krievijā. Līgums ar \"Junostj\" komandu man beidzas jau pirms MHL izslēgšanas spēlēm. Pašam nākamajā sezonā labāk gribētos spēlēt pieaugušo hokeju,\" savās domās par nākamo sezonu dalījās Kerčs. Latvijas uzbrucējs arī pastāstīja, ka pagājušā gada vasarā bija devies uz KHL komandas Ņižņekamskas \"Ņeftehimik\" treniņnometni. \"Vasaras sākumā man bija arī piedāvājums palikt un spēlēt \"Rīgas\" komandā, taču pēc tam es devos uz \"Ņeftehimik\", kur aizvadīju pirmssezonas treniņnometni. Pēc tās beigām komandas galvenais treneris Vladimirs Krikunovs teica: \"Nākamajā sezonā es tevi ņemšu 100%, bet šajā sezonā vēl nevaru, jo mums ir pārāk daudz leģionāru,\"\" pastāstīja Kerčs. Kā ziņots, aizvadītajā mačā HK  \"Rīga\" komanda savā laukumā zaudēja ar rezultātu 4:5, pārtraucot savu astoņu uzvaru sēriju . Tikmēr \"Junostj\" hokejistiem tas bija trešais panākums pēc kārtas. Otrdien abas komandas \"Inbox.lv\" ledus hallē Piņķos tiksies atkārtoti.", "link": "https://www.delfi.lv/sports/news/rigas_dinamo/news/aleksandrs-kercs-juniors-legionaram-galvenais-ir-punkti.d?id=36843435"},
{"title": "Skrējējai Alptekinai par dopinga pārkāpumiem atņemta Londonas Olimpiādes zelta medaļa", "category": "Sports", "body": "Turcijas skrējējai Asli Čakirai Alptekinai par veiktiem dopinga pārkāpumiem atņemta 2012.gada Londonas olimpisko spēļu zelta medaļa 1500 metru skrējienā un piemērota astoņu gadu diskvalifikācija, vēsta Starptautiskā Sporta arbitrāžas tiesa (CAS). Pašlaik 29 gadus vecā sportiste 2013.gada maijā saņēma pagaidu diskvalifikāciju pēc anomāliju atklāšanas viņas bioloģiskajā pasē, bet gada izskaņā viņai aizliegums startēt sacensībās tika atcelts. Turcijas Vieglatlētikas federācijas pieņemto lēmumu apstrīdēja Starptautiskā Vieglatlētikas savienība (IAAF), vēršoties CAS, kas tagad nolēmusi anulēt sportistes rezultātus kopš 2010.gada 29.jūlija un piespriest viņai astoņu gadu diskvalifikāciju. Tas nozīmē, ka Alptekinai būs jāatdod 2012.gada Londonas olimpisko spēļu zelta medaļa 1500 metros, kā arī Eiropas meistarsacīkšu zelts, ko viņa šajā distancē arī izcīnīja pirms trim gadiem. Iepriekš Alptekina uz diviem gadiem no sacensībām bija atstādināta jau 2004.gadā, tāpēc viņai varēja draudēt pat mūža diskvalifikācija. Sportistei šobrīd piespriestais sods beigsies 2021.gada 9.janvārī. Alptekina Londonas olimpiskajās spēlēs triumfēja ļoti negaidīti, savu personisko rekordu 2012.gadā uzlabojot par vairāk nekā piecām sekundēm un apsteidzot tautieti Gamzi Bulutu, kura nu tagad tiks pie zelta.", "link": "https://www.delfi.lv/sports/news/other_kinds/atlethics/skrejejai-alptekinai-par-dopinga-parkapumiem-atnemta-londonas-olimpiades-zelta-medala.d?id=46347049"},
{"title": "HK 'Rīga' piekāpjas 'Loko'", "category": "Sports", "body": "Hokeja klubs \"Rīga\" pirmdien Krievijas Jaunatnes Hokeja līgas (MHL) regulārā čempionāta spēlē savā laukumā ar 1:3 (0:2, 0:0, 1;1) piekāpās Jaroslavļas \"Loko\". Pēc pirmās trešdaļas rīdzinieki bija nonākuši zaudētājos ar divu vārtu starpību – ceturtajā minūtē Artjoms Jarčuks atklāja spēles rezultātu, , bet sekundi pirms perioda beigām Dmitrijam Maļcevam izdevās realizēt skaitlisko vairākumu, kad noraidījumu bija nopelnījis Miks Indrašis. Otrais periods aizritēja bez vārtu guvuma abām komandām, bet trešās trešdaļas vidū rīdzinieki guva savus pirmos vārtus – \"Loko\" vārtsargu Ņikitu Ložkinu pārspēja Artūrs Mickēvičs.  Cenšoties izlīdzināt rezultātu, HK \"Rīga\" pēdējās minūtes vidū nomainīja vārtsargu Kristeru Gudļevski pret sesto laukuma spēlētāju, taču veiksmīgāki šajā beigu epizodē bija viesi, kas raidīja ripu tukšos vārtos, atjaunojot divu vārtu pārsvaru – 3:1. Vārtus \"Loko\" labā guva Maksim Zjuzjakins. Otrdien abas komandas tiksies vēlreiz.", "link": "https://www.delfi.lv/sports/news/rigas_dinamo/news/hk-riga-piekapjas-loko.d?id=36962537"},
{"title": "Gudļevskis paliek nepārspēts MHL Izaicinājuma kausa spēlē", "category": "Sports", "body": "Krievijas Jaunatnes hokeja līgas (MHL) Izaicinājuma kausa spēlē sestdien Ufā nepārspēts palika HK \"Rīga\" vārtsargs Kristers Gudļevskis, tomēr Rietumu izlase pēcspēles \"bullīšos\" ar 2:3 zaudēja Austrumu izlasei. Vēl šajā spēlē Rietumu izlases rindās spēlēja arī HK \"Rīga\" hokejisti Raimonds Vilkoits un Juris Upītis, bet Rietumu komandu vadīja HK \"Rīga\" galvenais treneris Leonīds Tambijevs.  Vilkoits un Upītis ar rezultativitātes punktiem neizcēlās, bet Gudļevskis sargāja Rietumu komandas vārtus no spēles sākuma līdz otrā perioda vidum un atvairīja visus metienus. Rietumu komanda ar Gudļevski vārtos izvirzījās vadībā ar 2:0, taču Austrumu komanda pēdējā trešdaļā izlīdzināja rezultātu un pēc tam uzvarēja pēcspēles metienos. Gudļevskis sargāja Rietumu komandas vārtus arī \"bullīšos\", atvairīja vienu pēcspēles metienu, bet divreiz bija bezspēcīgs. Rietumu rindās vienu \"bullīti\" izpildīja arī Upītis, taču bija neprecīzs.  Leonīdu Tambijevu par Rietumu izlases treneri nozīmēja MHL vadība, bet vārtsargu Kristeru Gudļevski un uzbrucēju Raimondu Vilkoitu iebalsoja līdzjutēji, turklāt Kristers ieguva vislielāko līdzjutēju balsu skaitu abās komandās – 9409 balsis. Savukārt, Juris Upītis Rietumu izlases sastāvā tika iekļauts pēc treneru izvēles. MHL Izaicinājuma kausa spēle pēc sava formāta atbilst zvaigžņu spēlei, taču šajā mačā laukumā notika īsta bezkompromisa cīņa, jo Austrumu un Rietumu izlašu dalībnieki patiešām cīnījās par Izaicinājuma kausu. Par to liecina arī fakts, ka spēlē tika piešķirtas 16 soda minūtes, kas ierastajās Zvaigzņu spēlēs ir retums.", "link": "https://www.delfi.lv/sports/news/rigas_dinamo/news/gudlevskis-paliek-neparspets-mhl-izaicinajuma-kausa-spele.d?id=36795571"},
{"title": "HK 'Rīga' pārtrauc astoņu uzvaru sēriju", "category": "Sports", "body": "Hokeja klubs \"Rīga\" Krievijas Jaunatnes hokeja līgas (MHL) regulārā čempionāta spēlē pirmdien ar 4:5 (3:3, 1:2, 0:0) savā laukumā zaudēja Baltkrievijas komandai Minskas \"Junostj\". Līdz ar to \"Rīgas\" pārtrauca savu astoņu uzvaru sēriju, bet \"Junostj\", kuru pārstāv arī Latvijas uzbrucējs Aleksandrs Kerčs juniors, izcīnīja trešo panākumu pēc kārtas. \"Rīgas\" komandas labā šajā mačā divus vārtus guva Raimonds Vilkoits, bet pa vienai reizei izcēlās Juris Upītis un Dāvis Straupe. Tikmēr \"Junostj\" rindās vienus vārtus guva arī Kerčs. Cīņas rezultāts tika atklāts jau mača 54.sekundē, kad precīzi meta Vilkoits, taču jau pēc 15 sekundēm Kerčs izlīdzināja rezultātu. Turpinājumā spēle izvērtās ļoti rezultatīva. \"Rīgas\" komanda divas reizes spēja izvirzīties vadībā (2:1 un 3:2), tomēr \"Junostj\" katru reizi prata izlīdzināt rezultātu un pirmā trešdaļa noslēdzās neizšķirti 3:3. Arī otrā trešdaļa aizritēja rezultatīvā cīņā. Tās vidusdaļā Straupe laukuma saimniekus izvirzīja vadībā, taču turpinājumā \"Junostj\" hokejisti guva divus vārtus pēc kārtas un pirms pēdējās trešdaļas \"Rīga\" zaudēja ar 4:5. Jāpiebilst, ka piektos vārtus laukuma saimnieki ielaida skaitliskajā vairākumā. Trešo trešdaļu \"Rīgas\" hokejisti sāka ļoti aktīvi un centās pēc iespējas ātrāk atspēlēties, kas noveda pie tā, ka mača 44.minūtē rīdziniekiem bija iespēja realizēt skaitlisko vairākumu, tomēr tā netika izmantota. Uzreiz pēc tam jau \"Rīga\" palika mazākumā, taču arī \"Junostj\" komandai vairākumu neizdevās realizēt. Tuvojoties mača pamatlaika beigām, emocijas starp komandu spēlētājiem bija ļoti sakāpinātas, līdz ar to izraisījās vairāki nelieli kautiņi, kas kopējo spēles rezultātu gan neietekmēja. Minūti pirms spēles beigām \"Rīga\" savu vārtsargu Kristeru Gudļevski nomainīja pret sesto laukuma spēlētāju un bija ļoti tuvu, lai izlīdzinātu rezultātu, tomēr \"Junostj\" komanda spraigā mača galotnē nosargāja uzvaru. Vēl Kerčs šajā mačā nopelnīja arī divus divu minūšu noraidījumus, kurus \"Rīgas\" hokejisti gan nespēja realizēt. Par aizvadītā mača labāko spēlētāju \"Rīgas\" komanda tika atzīts aizsargs Ēriks Ševčenko. Otrdien abas komandas tiksies atkārtoti. Šis mačs \"Rīgas\" hokejistiem bija pirmais pēdējā regulārā čempionāta mājas spēļu sērijā, kurā līdz 26.februārim tiks aizvadītas septiņas spēles. Savukārt pēdējās četras regulārā čempionāta cīņas \"Rīga\" aizvadīs izbraukumā ar abiem Sanktpēterburgas klubiem. MHL Rietumu konferences Ziemeļrietumu divīzijas kopvērtējumā pēc pirmdienas spēles HK \"Rīga\" ar 84 punktiem 46 spēlēs joprojām ieņem pirmo vietu, par pieciem punktiem apsteidzot otrajā vietā esošo Voskresenskas \"Himik\" komandu, kas aizvadījusi par vienu spēli mazāk. Savukārt \"Junostj\" komanda ar 63 punktiem 45 spēlēs pakāpās uz sesto pozīciju tajā pašā divīzijā.", "link": "https://www.delfi.lv/sports/news/rigas_dinamo/news/hk-riga-partrauc-astonu-uzvaru-seriju.d?id=36830713"},
{"title": "Aizvadītas pirmās vasaras sporta spēles cilvēkiem ratiņkrēslos", "category": "Sports", "body": "Pagājušās nedēļas nogalē rehabilitācijas centrā \"Tērvete\" notika Latvijā pirmās divu dienu sporta spēles cilvēkiem ar kustību traucējumiem pēc muguras smadzeņu bojājumiem, kuri tagad pārvietojas ratiņkrēslos. Pasākumā piedalījās 86 dalībnieki ratiņkrēslos no visas Baltijas, kas šo pasākumu padara par lielāko \"ratiņnieku\" pulcēšanos vienkopus Latvijas vēsturē. Pasākumā piedalījās arī Latvijas paralimpiskais čempions Aigars Apinis un citi sportisti. Sporta spēles notika 19 netradicionālās un pielāgotās disciplīnās. \"Pasākuma mērķis ar sporta spēļu starpniecību veicināt cilvēku ratiņkrēslos integrāciju sabiedrībā, proti, kļūt aktīviem un pilnvērtīgiem sabiedrības locekļiem; mudināt spert pirmo soli no ilgstošas uzturēšanās ierobežotā mājas vidē uz aktīvu dzīvesveidu; palīdzēt rast pārliecību par savām spējām un prasmēm, veicināt pieredzes apmaiņu un saņemt speciālistu konsultācijas un ieteikumus,\" skaidro Mārtiņš Karnītis, Latvijas Muguras smadzeņu bojājumu biedrības valdes loceklis.  Pasākuma dalībniekiem bija iespēja arī savstarpēji iepazīties, dalīties personīgajā pieredzē par iespējām un risinājumiem dažādām veselības un sociālajām problēmām, kas saistītas ar muguras smadzeņu bojājumiem. Sporta spēļu laikā organizatori bija parūpējušies par dalībnieku atvasīšu pieskatīšanu un izklaidēšanu, lai pasākums būtu izdevies gan personām ratiņkrēslos, gan viņu ģimenēm. Dalībnieki varēja izmēģināt savus spēkus arī alpīnismā, lai cik neiespējami tas šķistu.", "link": "https://www.delfi.lv/sports/news/other_kinds/other/aizvaditas-pirmas-vasaras-sporta-speles-cilvekiem-ratinkreslos.d?id=43590695"},
{"title": "Latvijas regbija-7 izlase Horvātijā EČ posmā piecās spēlēs gūst divas uzvaras", "category": "Sports", "body": "Latvijas vīriešu regbija-7 valstsvienība noslēgusi dalību 2021. gada Eiropas Trofejas divīzijas čempionāta pirmajā posmā Horvātijas galvaspilsētā Zagrebā. Latvieši piecās spēlēs izcīnīja divas uzvaras un piedzīvoja trīs zaudējumus, informē Latvijas Regbija federācija. Pirmajā spēlē sestdien Latvijas valstsvienība ar 7:31 piekāpās Horvātijas regbistiem. Ar piezemējumu mūsu izlases labā izcēlās Dāvis Bajārs (''Valmiera Fēnikss''), bet precīzu realizācijas sitienu izpildīja Juris Iesalnieks (''Ķekava/Miesnieki''). Otrajā cīņā pulksten latvieši ar punktiem neizcēlās, jo tika piedzīvots zaudējums pret Beļģiju - 0:26. Neraugoties uz diviem zaudējumiem turnīra ievadā, mūsu komanda saglabāja labas izredzes kvalificēties Eiropas Trofejas divīzijas čempionāta ceturtdaļfinālam. Lai tajā iekļūtu, bija nepieciešama liela uzvara. Trešajā cīņā Latvijas izlase izcīnīja pirmo panākumu 2021. gada Eiropas Trofejas divīzijas čempionātā, ar 24:0 uzvarot Ungārijas valstsvienību. Ar piezemējumiem Latvijas komandas labā izcēlās Lauris Dūzelis, Elmārs Šefanovskis (abi ''Ķekava/Miesnieki'') un Dāvis Bajārs (''Valmiera Fēnikss''). Tāpat tehnisko piezemējumu guva Ivars Eglis (''Ķekava/Miesnieki''), bet jau minētais Šefanovskis bija precīzs arī realizācijas sitienā. Lai iekļūtu ceturtdaļfinālā, Kristapa Andersona vadītajai komandai pietrūka divi piezemējumi ar precīzām realizācijām vai arī trīs piezemējumi, kas dotu labāku starpību gūto un zaudēto punktu ieskaitē, kur labāki šajos rādītājos bija Zviedrijas izlase. Tādējādi svētdien Latvijas izlase turpināja cīņu par 9.-12. vietu. Pirmajā mačā Latvijas valstsvienībai izdevās apspēlēt Turciju ar 12:7. Ar piezemējumiem izcēlās Elmārs Šefanovskis (''Ķekava/Miesnieki'') un Dāvis Bajārs (Valmieras ''Fēnikss''), bet precīzu realizācijas sitienu veica Juris Iesalnieks. Svētdienas otrajā spēlē par devīto vietu Latvijas regbisti ar 7:17 piekāpās dienu iepriekš pārspētajiem ungāriem. Vienīgo piezemējumu mačā pret Ungārijas izlasi veica Lauris Dūzelis (''Ķekava/Miesnieki''), bet realizācijas sitienu precīzi izpildīja Matīss Zicāns (''Eži/EK Sistēmas''). Latvijas vīriešu regbija-7 valstsvienība piecās spēlēs Eiropas Trofejas divīzijas čempionāta pirmajā posmā Zagrebā, Horvātijā izcīnīja divas uzvaras, apspēlējot Ungāriju un Turciju, kā arī piedzīvoja trīs zaudējumus pret Beļģiju, Horvātiju un Ungāriju. Šāda bilance Latvijas valstsvienībai ļāva ierindoties desmitajā vietā 12 komandu konkurencē. Jau jūlijā paredzēts Eiropas Trofejas divīzijas čempionāta otrais posms. Latvijas regbija-7 valstsvienībā spēlēja: kapteinis Emīls Balodis (''Miesnieki''), asistents Reinis Pepa (''Livonia''), Toms Asejevs, Andrejs Mantinieks, Elmārs Šefanovskis, Lauris Dūzelis, Ivars Eglis, Juris Iesalnieks, Aigars Šilo (visi ''Miesnieki''), Matīss Zicāns, Ričards Iesalnieks (abi ''Eži'') un Dāvis Bajārs (''Valmiera Fēnikss'').", "link": "https://www.delfi.lv/sports/news/other_kinds/regbijs/latvijas-regbija-7-izlase-horvatija-ec-posma-piecas-speles-gust-divas-uzvaras.d?id=53321123"},
{"title": "Ikauniece uzstāda jaunu Latvijas rekordu pieccīņā telpās", "category": "Sports", "body": "Par Latvijas aizvadītā gada labāko vieglatlētu atzītā daudzcīņas sportiste  Laura Ikauniece  sestdien starptautiskās sacensībās Tallinā labojusi Latvijas rekordu pieccīņā telpās, vēsta Latvijas  Vieglatlētikas  savienība (LVS). Ikauniece 14 dalībnieču konkurencē bija ātrākā 60 metru barjerskrējienā (8,43 sekundes) un augstlēkšanā (1,83 metrs), bet lodes grūšanā viņai otrā vieta (13,06 metri). Tāllēkšanā Ikauniece vēlreiz palika nepārspēta (6,15 metri), bet 800 metru skrējiens viņai nepadevās - divas minūtes un 20,15 sekundes -, kas kopvērtējumā lika ieņemt trešo vietu. Kopumā Ikauniece iekrāja 4496 punktus, kas ir jauns Latvijas rekords telpās un pirmais Latvijas telpu rekords šajā sezonā. Iepriekšējo  Aigas Grabustes  rekordu Ikauniece labojusi par 33 punktiem, bet savu līdzšinējo personisko rekordu - par 150 punktiem. Pasaules un arī  Eiropas  šīgada labāko sarakstos latvietes rezultāts pašlaik ir augstajā ceturtajā vietā.", "link": "https://www.delfi.lv/sports/news/other_kinds/other/ikauniece-uzstada-jaunu-latvijas-rekordu-pieccina-telpas.d?id=44196967"},
{"title": "'Laureus' sporta izcilības balvai nominēti Bolts, Serēna Viljamsa, Nadals un Vudss", "category": "Sports", "body": "Prestižajai \"Laureus\" pasaules sporta izcilības balvai šogad ir nominēti vieglatlēts  Useins Bolts , tenisisti  Serēna Viljamsa  un  Rafaels Nadals  un golferis  Taigers Vudss , informē Starptautiskā Sporta preses asociācija ( AIPS ). Pretendentu pulkā pēc mediju balsojuma bez šiem četriem sportistiem ir arī četrkārtējais F-1 čempions  Sebastjans Fetels  un krievu kārtslēcēja Jeļena Isinbajeva, bet viena no lielākajām balvas intrigām ir jautājums, vai Madrides \"Real\" un Portugāles futbola izlases spēlētājam  Krištianu Ronaldu  un Maiami \" Heat \" basketbolistam Lebronam Džeimsam izdosies kļūt par pirmajiem komandu sporta veida pārstāvjiem, kas iegūs individuālo \"Laureus World Sportsman\" balvu. \"Action Sports\" konkurencē līderi ir skeitborderis Bobs Bērnkvists un snovbordists Šons Vaits, bet komandu ieskaitē nominēti ir Minhenes \"Bayern\", Brazīlijas futbola izlase, Jaunzēlandes \" All Blacks \", Maiami \"Heat\", F-1 čempionvienība \" Red Bull \" un amerikāņu tenisisti, dvīņubrāļi Bobs un Maiks Braieni. 15. \"Laureus\" sporta izcilības balvu pasniegšana, izvērtējot 2013.gada rezultātus, šogad notiks Malaizijas galvaspilsētā Kualalumpurā 26.martā. Kopumā tiks piešķirtas balvas septiņās nominācijās.", "link": "https://www.delfi.lv/sports/news/other_kinds/other/laureus-sporta-izcilibas-balvai-nomineti-bolts-serena-viljamsa-nadals-un-vudss.d?id=44256067"},
{"title": "Redklifa aicina par dopinga lietošanu diskvalificēt arī valstis", "category": "Sports", "body": "Pasaules rekordiste maratona skrējienā  Pola Redklifa  uzskata, ka valstīm, kuru sportisti regulāri tiek pieķerti aizliegto vielu lietošanā, vajadzētu aizliegt piedalīties pasaules čempionātos. \"Viss, ko mēs varam darīt, ir palielināt preventīvo darbu. Savukārt, ja ir pierādījumi, ka aizliegto vielu lietošana notikusi valsts līmenī, būtu jāpiespriež aizliegums valsts sportistiem uz gadu vai diviem piedalīties pasaules čempionātā,\" Redklifa rakstīja laikrakstā \"The Times\".  Stambula pašlaik sacenšas par tiesībām rīkot Olimpiādi ar Tokiju un Madridi. \"Man nav balsstiesības, bet es nebalsotu par Turciju,\" 39 gadus vecā Redklifa izteicās \"Daily Mail\". \"Neesmu droša arī, vai balsotu par Madridi, līdz Spānija izdotu \"Puerto\" dopinga skandāla lietas materiālus. Valstīm ir jāattīrās iekšēji, pirms tās var domāt par olimpisko spēļu rīkošanu.\" Britu skrējēja izteicās, ka piespiešana jaunam atlētam lietot aizliegtās vielas būtu pielīdzināma \"fiziskai vai seksuālai vardarbībai\", kā arī pauda, ka aizliegto vielu izplatītāji būtu jāsēdina cietumā.", "link": "https://www.delfi.lv/sports/news/other_kinds/atlethics/redklifa-aicina-par-dopinga-lietosanu-diskvalificet-ari-valstis.d?id=43557405"},
{"title": "Bertāns un Milānas komanda Eirolīgas mačā sagrauj sagrauj Timmas un Strēlnieka 'Olympiakos'", "category": "Sports", "body": "Latviešu basketbolista Daira Bertāna pārstāvētā Itālijas čempione Milānas \"AX Armani Exchange Olimpia\" piektdien  ULEB Eirolīgas  mačā izbraukumā negaidīti pārliecinoši ar 99:75 (24:26, 20:15, 29:22, 26:12) sagrāva Jāņa Timmas un Jāņa Strēlnieka pārstāvēto Grieķijas grandu Pirejas \"Olympiakos\". Trīs aizvadītajās Eirolīgas spēlēs \"AX Armani Exchange Olimpia\" šī ir otrā uzvara, kamēr \"Olympiakos\" piedzīvojusi pirmo zaudējumu. Bertāns šajā spēlē laukumā pavadīja tikai septiņas minūtes un 34 sekundes, kuru laikā guva piecus punktus. Latvietis grozā raidīja vienīgo tālmetienu un abus \"sodiņus\", kā arī nopelnīja divas piezīmes un izprovocēja vienu noteikumu pārkāpumu, tiekot pie četriem efektivitātes punktiem. Savukārt Timma laukumā pavadītajās 21 minūtē un 20 sekundēs guva četrus punktus. Latvijas basketbolists mērķī raidīja divus no četriem divpunktniekiem, kamēr vienīgais tālmetiens un arī \"sodiņš\" lidoja grozam secen. Vēl Timmas rēķinā trīs atlēkušās bumbas, divas rezultatīvas piespēles, divas pārtvertas bumbas, divas kļūdas, viena piezīme, viens izprovocēts noteikumu pārkāpums un pieci efektivitātes punkti. Tikmēr Strēlnieks šai spēlei nebija pieteikts. Vēl pirmais puslaiks abu vienību izpildījumā aizritēja līdzvērtīgā cīņā, pirmajām 20 minūtēm noslēdzoties ar 44:41 par labu \"AX Armani Exchange Olimpia\" basketbolistiem. Tiesa, otrajā puslaikā iniciatīva pilnībā pārgāja Milānas kluba pusē, tam noslēdzošajās pamatlaika minūtēs esot vadībā jau ar vairāk nekā 20 punktu pārsvaru. Milānas komandas uzvaru ar 22 punktiem sekmēja Maiks Džeimss, kamēr 20 punkti Nemanjam Nedovičam. Savukārt \"Olympiakos\" sastāvā 15 punkti Nikolam Milutinovam. Tikmēr zaudējumu piektdien piedzīvojusi Lietuvas komanda Kauņas \"Žalgiris\", kas savā laukumā ar 75:82 (25:18, 17:16, 15:19, 18:29) atzina spēcīgā Turcijas kluba Stambulas \"Fenerbahce\" pārākumu. Stambulas komandas sastāvā 20 punktus iemeta Kosts Sluks, kamēr \"Žalgiris\" labā 23 punktus guva Neits Volterss. Vēl vienā spēlē uzvaru guva cita Turcijas vienība Stambulas \"Anadolu Efes\", kas viesos ar 85:84 (18:21, 27:16, 22:18, 18:29) pārspēja Maskavas apgabala \"Himki\" no Krievijas. Ar trīs spēlēs gūtām trim uzvarām Eirolīgas kopvērtējuma vadībā atrodas \"Fenerbahce\" un Maskavas CSKA, kamēr ar divām uzvarām aiz pirmā trijnieka ir \"Olympiakos\" un \"AX Armani Exchange Olimpia\". Pa vienai uzvarai tikmēr iekrājuši Anžeja Pasečņika un Rolanda Šmita pārstāvētie Spānijas klubi attiecīgi Grankanārijas \"Herbalife\" un Barselonas \"Lassa\", kā arī Žaņa Peinera pārstāvētā Turcijas komanda Stambulas \"Dariššafaka Tekfen\". ULEB Eirolīgā šosezon, tāpat kā iepriekšējās sezonās, spēlē 16 komandas, kuras aizvadīs divu apļu turnīru, labākajām astoņām tiekot izslēgšanas spēlēs. Iepriekšējā sezonā par ULEB Eirolīgas čempioni kļuva Madrides \"Real\" no Spānijas, kas finālā ar 85:80 uzvarēja Turcijas vienību Stambulas \"Fenerbahce Doguš\", bet trešo vietu izcīnīja Lietuvas basketbola grands Kauņas \"Žalgiris\".", "link": "https://www.delfi.lv/sports/news/basketbols/bertans-un-milanas-komanda-eiroligas-maca-sagrauj-sagrauj-timmas-un-strelnieka-olympiakos.d?id=50506429"},
{"title": "Bertāns un Kurucs realizē tālmetienus NBA sezonas ievadā", "category": "Sports", "body": "Nacionālās basketbola asociācijas ( NBA ) sezonas ievadā Latvijas basketbolisti  Dairis Bertāns  un  Rodions Kurucs  izcēlās ar precīziem tālmetieniem savu komandu spēlēs. Bertāns un \" Spurs \" savā sezonas pirmajā spēlē ar rezultātu 112:108 (31:23, 25:29, 25:31, 31:25) pārspēja Minesotas \"Timberwolves\". Bertāns šajā mačā laukumā pavadīja 17 minūtes, kuru laikā guva deviņus punktus, realizējot trīs no četriem tālmetieniem. Viņš izcīnīja arī vienu atlēkušo bumbu, izdarīja divas rezultatīvas piespēles un maču noslēdza ar \"+/-\" koeficentu +3. \"Spurs\" sastāvā rezultatīvākais ar 28 punktiem bija Demars Derouzens, kuram tā bija debija šajā komandā oficiālā spēlē. Lamarkus Oldridžs guva 21 punktu un izcīnīja 19 atlēkušās bumbas, bet 18 punktus iemeta Rūdijs Gejs. Savukārt \"Timberwolves\" sastāvā 27 punkti Džefa Tīga kontā, 23 punktus iemeta Džimijs Batlers, kurš publiski paziņojis, ka vēlas pārcelties uz citu komandu, bet 20 punkti bija Endrū Viginsam. Savukārt Kuruca pārstāvētā Bruklinas \" Nets \" sezonu sāka ar zaudējumu, izbraukumā ar rezultātu 100:103 (29:24, 22:27, 25:32, 24:20) piekāpjoties Detroitas \"Pistons\". Savā NBA debijā Kurucs nospēlēja 11 minūtes, kuru laikā guva trīs punktus, realizējot vienu no diviem tālmetieniem. Latvietis izcīnīja vienu atlēkušo bumbu, vienreiz rezultatīvi piespēlēja, pieļāva vienu kļūdu un divas reizes pārkāpa noteikumus. \" Kuruca \"+/-\" koeficents bija -3. Līdz ar šo maču Kurucs kļuva par piekto latviešu basketbolistu, kurš izgājis laukumā oficiālā NBA spēlēs. Pirms tam to paveica  Gundars Vētra , Andris Biedrinš,  Kristaps Porziņģis  un Dāvis Bertāns. \"Nets\" sastāvā rezultatīvākais ar 27 punktiem bija Keriss Leverts, 23 punktus guva Spensers Dinvidijs, bet 17 punkti bija Džeretam Alenam. Uzvarētāju sastāvā ar 26 punktiem izcēlās  Bleiks Grifins , 24 punkti un 20 atlēkušās bumbas bija Andrē Dramondam, bet 19 punktus guva Redžijs Džeksons. Pie uzvaras tika bez latvieša Kristapa Porziņģa spēlējošā Ņujorkas \" Knicks \", kas savā laukumā ar 126:107 pārspēja Atlantas \"Hawks\". Tims Hārdevejs sekmēja savas komandas uzvaru ar 31 gūto punktu, savukārt Eness Kanters izcēlās ar 16 punktiem un 11 atlēkušajām bumbām. Atlantas komandā Taurīns Prinss sameta 21 punktu.", "link": "https://www.delfi.lv/sports/news/basketbols/bertans-un-kurucs-realize-talmetienus-nba-sezonas-ievada.d?id=50499127"},
{"title": "Video: Kārlis Muižnieks par 'OlyBet' līgu un Latvijas klasiku", "category": "Sports", "body": "\"OlyBet\" Latvijas-Igaunijas Basketbola līgas trešajā nedēļas nogalē Latvijas līdzjutēji varēja baudīt pēdējo gadu aizraujošāko dueli - \"Ventspils\" pret \"VEF Rīga\". Emocionālā, spraigā cīņā duelī uzvaru ar 90:89 svinēja ventspilnieki. Portāls \"Delfi\" piedāvāja spēles video tiešraidi,  bet pirms un pēc mača \"Best4Sport TV\" studijā par jaunizveidoto līgu un Latvijas klasiku diskutēja raidījuma vadītājs Artūrs Šēnhofs un Latvijas treneris Kārlis Muižnieks. Portāls \"Delfi\" šajā sezonā piedāvā \"OlyBet\" Latvijas-Igaunijas Basketbola līgas spēļu tiešraides. Pēc spēļu translācijām dueļu pilni ieraksti, kā arī spēļu labākie momenti būs atrodami portāla \"Delfi\" izveidotajā jaunās līgas speciālajā sadaļā! \"Delfi\" basketbola tiešraides turpināsies 16. oktobrī, kad pulksten 19:30 piedāvāsim Latvijas vicečempionu \"VEF Rīga\" dueli ar \"Liepāju\". Kopumā oktobrī portāls \"Delfi\" piedāvās 18 spēļu tiešraides.", "link": "https://www.delfi.lv/sports/news/olybet-latvijas-igaunijas-basketbola-liga/video/video-karlis-muiznieks-par-olybet-ligu-un-latvijas-klasiku.d?id=50487343"},
{"title": "Video: Trilleris Tallinā - 55 minūtes basketbola un 229 punkti", "category": "Sports", "body": "\"OlyBet\" Latvijas-Igaunijas Basketbola līgā sestdien, 27. oktobrī, īsts trilleris risinājās Tallinā - vietējais \"Kalev/TLU\" tikai trešajā pagarinājumā ar 120:109 pieveica \"Valmiera glass/ViA\". Komandas skatītājiem sagādāja 55 minūtes aizraujoša basketbola, kopā guva 229 punktus. Portāls \"Delfi\" šajā sezonā piedāvā \"OlyBet\" Latvijas-Igaunijas Basketbola līgas spēļu tiešraides. Pēc spēļu translācijām dueļu pilni ieraksti, kā arī spēļu labākie momenti būs atrodami portāla \"Delfi\" izveidotajā jaunās līgas speciālajā sadaļā! \"Delfi\" basketbola tiešraides turpināsies svētdien, kad piedāvāsim spēli no citas Kurzemes pilsētas - \"Liepāja\" pulksten 17:00 uzņems šo pašu igauņu klubu \"Avis Utilitas\".", "link": "https://www.delfi.lv/sports/news/olybet-latvijas-igaunijas-basketbola-liga/video/video-trilleris-tallina-55-minutes-basketbola-un-229-punkti.d?id=50528397"},
{"title": "KHL zvaigzne Zaripovs šokēts par diskvalifikāciju", "category": "Sports", "body": "Kontinentālās hokeja līgas  ( KHL ) zvaigzne Daniss Zaripovs ir ļoti pārsteigts par to, ka viņa organismā atrastas aizliegtās vielas, kuru dēļ viņam piespriesta diskvalifikācija līdz 2019. gadam. 36 gadus vecajam Zaripovam, kurš aizvadītajā sezonā pārstāvēja Magņitogorskas \"Metallurg\" vienību, bet šajā starpsezonā atgriezās Kazaņas \"Ak Bars\" vienībā, diskvalifikācija piespriesta par pseidoefedrīnam un hidrohlortiazīda lietošanu,  turklāt dopings konstatēts gan A, gan B provē. \"Tas elements organismā var nokļūt no pārtikas piedevām. Mēs jau nezinām visu, ko mums pievieno ēdienos. Kāpēc šī viela nonāca pie manis? Pagaidām nevaru nevienu turēt aizdomās un apvainot. Tagad cenšos saprast – kas notiek? Pēc tam domāšu, ko darīt tālāk un kā to labot,\" izdevumam \"Sovetskij sport\" sacīja Zaripovs. Viņš uzsvēra, ka ir simtprocentīgi pārliecināts, ka dopingu nav lietojis. \"Tagad šis skandāls apskrējis visu pasauli, un cilvēkiem dopings asociējas ar stimulatoriem un anaboliskajiem līdzekļiem. Manī atrada diurētisko preperātu. Vēlētos, lai presei kāds mediķis pastāstītu, ka tas nav stimulators,\" viņš turpināja. \"Pagaidām nezinu, kas būs tālāk. Ja godīgi, šobrīd atrodos šoka stāvoklī. Priekšlaicīgi nekādus secinājums nevajadzētu veikt,\" sacīja Zaripovs, kurš jau apsver iespēju doties spēlēt uz Ziemeļameriku, kur diskvalifikācija nebūs spēkā. \"Taču karjeru vēlos noslēgt Krievijā.\" Zaripovs ir četrkārtējs KHL Gagarina kausa ieguvējs un trīskārtējs pasaules čempions ar Krievijas valstsvienību. KHL čempionātā viņš aizvadījis 476 spēles, kurās guvis 199 vārtus un izdarījis 252 rezultatīvas piespēles. Savukārt Gagarina kausa izcīņā viņa kontā 127 spēles, 55 vārti un 59 rezultatīvas piespēles.", "link": "https://www.delfi.lv/sports/news/rigas_dinamo/news/khl-zvaigzne-zaripovs-sokets-par-diskvalifikaciju.d?id=49077489"},
{"title": "'Olimpiskais dopings': kā no dalībnieka negaidot var kļūt par medaļnieku", "category": "Sports", "body": "Kopš Starptautiskā Olimpiskā komiteja ( SOK ) ir nolēmusi atkārtoti pārbaudīt 2008. un 2012. gada olimpisko spēļu laikā sportistu nodotās dopinga analīzes, ar nepatīkamu regularitāti pienāk ziņas par pozitīviem analīžu iznākumiem, anulētiem rezultātiem un atņemtām medaļām. Šķiet, 2008. gada Pekinas spēles un tām sekojošās Londonas olimpiādes oficiālo rezultātu sadaļas vēl ilgi būs \"atvērtas\", jo analīžu pārbaudes vēl turpinās, un nevienu no sacensību protokoliem līdz ar to nevar nosaukt par oficiāliem. Līdz šim dopinga vissmagāk skartie sporta veidi ir svarcelšana un vieglatlētika. Jaunākā SOK informācija bija par  vēl 12 pozitīvu dopinga analīžu atradumiem , no kuriem deviņi bija svarcēlāji, bet trīs no tiem turklāt - medaļu ieguvēji. Svara kategorijā līdz 94 kilogramiem pa abām olimpiādēm pieķerti kopumā 10 sportisti, ieskaitot medaļniekus. Tā Londonas spēļu zelta medaļu var saņemt piektās vietas ieguvējs irānis Saīds Mohammadpurs, bet bronzas un sudraba medaļa pienāktos attiecīgi astoto un devīto rezultātu uzrādījušajiem dienvidkorejietim Mindžejam Kimam un polim Tomašam Zielinskim. Svara kategorijā, ko pārstāv Latvijas svarcēlājs Artūrs Plēsnieks - līdz 105 kg - pieķerts tikai viens sportists, Krievijas svarcēlājs Dmitrijs Lapikovs, kurš ieguva bronzu Pekinas olimpiskajās spēlēs. Plēsnieks šajā olimpiādē nepiedalījās. Kā ziņojām,  viss goda pjedestāls \"iekritis\" arī sieviešu sacensībās svara kategorijā līdz 75 kg , kur Londonas olimpiskās čempiones tituls var nonākt pie ceturtās vietas īpašnieces, spānietes Lidijas Valentīnas. Lielākā daļa \"iekritušo\" ir lietojuši anabolisko steroīdu turinabolu, daļa - stanozololu, bet krievu svarcēlāja, Londonas olimpisko spēļu vicečempiona Aleksandra Ivanova analīzēs atrasts tamoksifēns, ko lieto krūts vēža ārstēšanai. Svarcelšanā izveidojusies tā absurdā situācija, ka par olimpiskajiem čempioniem tagad tiek nosaukti sportisti, kuri olimpiādē medaļām ne tuvu nebija. Šī situācija ir izsaukusi dalītas jūtas - no vienas puses, ir apbalvošana ceremonija sacensību laikā ar valsts himnu, karoga pacelšanu un visas pasaules uzmanību. Šie sportisti ir čempioni. Tie, kuri pēc dopinga lietotāju diskvalifikācijas tagad saņem medaļas un ierakstus sacensību galīgajos protokolos, neko no tā nesaņem, izņemot apziņu, ka viņi ir cīnījušies godīgi. Krievija, kuras sportisti ir vai katrā SOK ziņojumā par jaunākajiem dopinga gadījumiem, kā arī Kazahstāna, piesaucot tiesvedību un likumdošanu, iestājas par to, lai medaļas, diplomi un goda raksti šiem sportistiem netiek atņemti, jo tā esot SOK izdomāta prasība. Savukārt tie, kuri titulu saņem pēc rezultātu korekcijas, īpaši izceļ situācijas godīgumu, jo ir zaudējuši blēžiem. Tikai viņiem nav iespēju stāvēt uz goda pjedestāla augstākā pakāpiena, redzēt, kā virs olimpiskā stadiona plīvo viņu valsts karogs un dzirdēt savas valsts himnu, viņu uzvara ir tikai ieraksts labotā sacensību protokolā.", "link": "https://www.delfi.lv/sports/news/other_kinds/other/olimpiskais-dopings-ka-no-dalibnieka-negaidot-var-klut-par-medalnieku.d?id=48201023"},
{"title": "Brāļi Šici ķimerējas ap kamanām un domā par savām ceturtajām olimpiskajām spēlēm", "category": "Sports", "body": "Līdz 2018. gada ziemas olimpiskajām spēlēm Phjončhanā ir atlicis gads \"ar astīti\", un nu jau sportistu starti, plāni un mērķi ir vērsti uz šīm četrgades sacensībām, lai arī priekšā vēl daudz svarīgu sacīkšu, kurās tāpat jācīnās par rezultātu. Tomēr viss tiek darīts ar klusāku vai lielāku domu par olimpiādi. Arī Latvijas vadošais kamaniņu sporta pāris, olimpiskie medaļnieki brāļi Andris un Juris Šici šobrīd krāj punktus Pasaules kausa posmos un gatavojas 2017. gada pasaules čempionātam, taču visam cauri vīd Phjončhana. Arī par to runājām ar Juri Šicu, kurš bija atbraucis uz preses konferenci Rīgā, kamēr viņa brālis Andris Siguldā gatavoja pilnībā izjauktās kamanas gaidāmajam Pasaules kausa posmam. Kā izrādās, treniņos uzrādītie rezultāti brāļus neesot apmierinājuši, un viņi nolēmuši pilnībā izjaukt kamanas, lai atrastu, kas par bēdu. \"Jā, uz šo brīdi kamanas ir izjauktas, bet pagūsim sataisīt!\" sarunā ar portālu \"Delfi\" pastāstīja  Juris Šics .\"Kamanas bieži nejaucam, bet tā notiek. Kad kamanas \"iet\", kad jūti, ka ir garša un ātrums, tās daudz neaiztiek, tikai nopulē slieces, izņem kādu skrambu slidā, bet kad ir šaubas, tad gan jaucam ārā un mainām visu, ko var nomainīt.\" \"Vēl līdz trešdienai bija sajūta, ka viss ir kārtībā, jo kamanas nesa itin labi, varbūt paši netikām galā dažās trasēs, kur nebija gaidītais rezultāts. Amerikā sanāca brauciens, kas pašiem patika, un uzreiz bija rezultāts. Vācijā paši kļūdījāmies un zinājām, cik tā kļūda mums maksāja, šķita, ka vajag tikai labi nobraukt, tik galā ar sevi, un problēmu nebūs. Tagad vairāk ir sajūta, ka nobraukt varam, bet gribas, lai slīd ātrāk,\" stāsta sportists. \"Gribētos ticēt, ka problēma nav pašos.\" Gaidāmajā Pasaules kausa posmā, kas šīs nedēļas beigās notiks  Siguldas  bobsleja un kamaniņu trasē, brāļiem divnieku ekipāžu ieskaitē būs ievērojama konkurence - 29 pāri, un ikvienu no dalībniekiem Šici uzskata par vērā ņemamiem pretiniekiem, tāpēc \"kamanu jautājums\" ir ļoti aktuāls. \"Visi ir konkurenti, bet galvenie ir vācieši, kas šogad jau ir trīs ekipāžas,\" norāda Juris. \"Treniņos labas tendences rāda itāļi Kristians Oberštolcs/Patriks Grūbers, kanādieši Tristans Volkers/Džastins Snits, arī Krievijas sportisti, kam ir līdzīga mājas trase. Zemē metams nav neviens. Visi ies uz pilnu un būs interesanti.\" Iepriekšējos gados Pasaules kausa posma sacīkstes Siguldā parasti izcēlušās ar īpaši ziemīgiem laika apstākļiem, kas pat apgrūtina dzīvi sportistiem, taču šogad sacensību dienās sola ļoti mērenu salu un brīžiem sniegu. Ņemot vārā, cik smagas izvērtās iepriekšējā Pasaules kausa posma un Eiropas čempionāta sacensības Kēnigszē trasē Vācijā, kur spēcīgi sniga, vai sportistus neuztrauc iespējamais putenis? \"Siguldas trasi, pateicoties valsts un sponsoru atbalstam, ir izdevies apjumt, un tā ir viena no labākajām trasēm pasaulē, kurā sniegs gandrīz netrāpa,\" mierina Juris Šics. \"Sānu vēji kaut ko var iepūst iekšā, bet mūsu starta vietā vispār sniegs tiešā veidā trasē nevar iekrist, kas ir ļoti svarīgi un nodrošina visiem vienādus apstākļus.\" \"Šoreiz bija strikti noteikts - lai neatceltu braucienu, kā tas bija iepriekšējos divos posmos, izlēma trasi tīrīt pēc katrām trim ekipāžām,\" par iepriekšējo posmu Kēnigszē stāsta sportists. \"Starta pozīcijas izlozējam - nav tā, ka mājiniekus saliek izdevīgās vietās, un sanāca ka visi vācieši brauca viens aiz otra. Pirms viņiem trasi notīrīja, bet mums sanāca braukt pa sniegu. Latvijas otrajai ekipāžai, Gudramovičam/Kalniņam, sanāca otrādi - pirms viņiem tīrīja trasi. Kad bija otrais brauciens, tieši pirms mums trasi tīrīja un mēs  ievērojami uzlabojām savu rezultātu , par trim sekundes desmitdaļām. Oskaram ar Pēteri otrādi, sanāca braukt trešajiem, kamanas sniegā kļuva nevadāmas, lai gan brālis brīdināja, lai vaktē, un sekoja kritiens. Mēs neko nemainījām kamanām, vienkārši bija tīra trase - un tā uzlabojās rezultāts!\" Arī mūsu saruna tomēr nonāca līdz 2018. gada olimpiskajām spēlēm, kuras  brāļiem Šiciem  būs jau ceturtā olimpiāde. Juris Šics nenoliedza, ka sezona pirms spēlēm ir atšķirīga, citāda. \"Šī ir galvenā eksperimentu sezona,\" viņš saka. \" Nākamsezon jau ar pirmo posmu sākas atlases sacensības uz olimpiskajām spēlēm, un tad vairs nav daudz laika eksperimentēt - viss ir jāizdara šosezon, lai jau nākamsezon startētu ar to tehniku, ar kuru brauks spēlēs. Atstāj kaut kādas nianses, bet būtībā šis ir pēdējais gads, kad kaut ko izmēģināt.\" Phjončhanas olimpiskā trase, par kuru daudz tika rakstīts pagājušogad, lielākoties negatīvā aspektā, jo pirmās starptautiskās pārbaudes gandrīz izgāzās, brāļiem Šiciem šķiet interesanta. \"Trasē ir taisne, kas pati ir nedaudz slīpa, un pirms virāžas pēc tās ir sajūta, ka [kamanas] nedaudz atslogojas. Skatos - tā kā pumpa. Teicu, ka vajag to noslīpēt, un man atbildēja, ka tas jau ir projektā paredzēts, ka tā būs tāda vieta,\" stāsta Juris. \"Tur nebūs nekas tik krass, ka lidos pa gaisu, bet kāda sānslīdīte, kur var kādu sekundes simtdaļu zaudēt. Nekas bīstams, tas nesitīs pa muguru, tikai pa rezultātu. Pēc pāris braucieniem jau visi zinās to vietu, un, iespējams, nekas tai vietā nebūs.\" Izmēģināt šo \"pumpu\" kārtīgā sacīkšu režīmā brāļiem būs iespēja jau februārī, kad Phjončhanas trasē notiks priekšpēdējais Pasaules kausa posms. \"Zinu, ka tagad tur nav ledus, to uzlies tikai nedēļu pirms mūsu Pasaules kausa. Aizbrauks, redzēs!\" saka Juris Šics.", "link": "https://www.delfi.lv/sports/news/winter_sports/luge/brali-sici-kimerejas-ap-kamanam-un-doma-par-savam-ceturtajam-olimpiskajam-spelem.d?id=48403079"},
{"title": "Madara Līduma Pasaules kausa izcīņas posmā sprintā izcīna 24.vietu", "category": "Sports", "body": "Pasaules kausa izcīņas piektā posma sacensībās biatlonā 7,5 kilometru sprinta distancē piektdien Latvijas sportiste Madara Līduma izcīnīja 24.vietu, kas viņai Pasaules kausa ieskaitē deva septiņus punktus. Bijušajai slēpotājai Varisai šī bija pirmā uzvara Pasaules kausa izcīņas posmos biatlonā, kur viņa aizvada pirmo sezonu. Sacensībās otrajā vietā ierindojās Svetlana Sļepcova, bet aiz viņas finišēja Zviedrijas biatloniste Helēna Junsone. Šī bija otrā reize šosezon, kad Līduma spēja izcīnīt Pasaules kausa punktus. Pagājušā gada decembra vidū Pokļukas trasē Slovēnijā latviete sprintā ierindojās 23.pozīcijā.", "link": "https://www.delfi.lv/sports/news/winter_sports/biathlon/madara-liduma-pasaules-kausa-izcinas-posma-sprinta-izcina-24vietu.d?id=19990160"},
{"title": "HK 'Rīga' nenotur piecu vārtu pārsvaru un zaudē Ņižņekamskā", "category": "Sports", "body": "Hokeja klubs \"Rīga\" svētdien Krievijas jaunatnes hokeja līgas (MHL) regulārā čempionāta spēlē nenoturēja piecu vārtu pārsvaru izbraukuma mačā ar Ņižņekamskas \"Reaktor\" un zaudēja ar 5:7 (5:2, 0:2, 0:3). Pirmās trešdaļas 16. minūtē rezultāts jau bija 5:0 HK \"Rīga\" labā, un nekas neliecināja, ka rīdzinieki piedzīvos zaudējumu, taču pārējos divos periodos mājinieki guva septiņus vārtus un svinēja uzvaru šai spēlē. Vārtus Rīgas komandas labā guva Māris Bičevskis, Mārtiņš Porejs, Dāvis Straupe, Raimonds Vilkoits un Miks Indrašis.  MHL čempionāta Ziemeļrietumu divīzijas kopvērtējumā HK \"Rīga\" atrodas trešajā vietā, bet \"Reaktor\" ir otrie Pievolgas divīzijā.", "link": "https://www.delfi.lv/sports/news/rigas_dinamo/news/hk-riga-nenotur-piecu-vartu-parsvaru-un-zaude-niznekamska.d?id=36270173"},
{"title": "Uļeščenko atsaukts no MHL kluba 'Junostj' sastāva", "category": "Sports", "body": "Latvijas uzbrucējs Edgars Uļeščenko atsaukts no Krievijas Jaunatnes hokeja līgas (MHL) Baltkrievijas kluba Minskas \"Junostj\" sastāva, vēsta līgas oficiālā mājaslapa internetā. Uļeščenko sezonu uzsāka \"Junostj\" sastāvā, tomēr pēc tam guva traumu, kā arī ilgstoši netika sastāvā, pēc vairāk nekā divu mēnešu pauzes laukumā uz divām spēlēm atgriežoties vienīgi šomēnes. 11 aizvadītajās spēlēs Uļeščenko netika pie rezultativitātes punktiem, nopelnīja sešas soda minūtes un viņa lietderības koeficients bija negatīvs -2. \"\"Junostj komandā es pavisam noteikti palikšu līdz sezonas beigām un darīšu visu, kas manos spēkos, lai komanda iekļūtu izslēgšanas spēlēs. Kaut gan atmosfēra komandā ir ļoti saspīlēta, ceru, ka viss tomēr nokārtosies un mēs sāksim beidzot spēlēt tādu hokeju, kādu mākam, kā arī pierādīsim visiem, ka mēs varam uzvarēt, \" pirms mēneša sarunā ar aģentūru LETA teica Uļeščenko. Pagājušo sezonu Uļeščenko pavadīja Čehijas junioru hokeja līgas jauniešu komandā Kladno \"Geus Okna\", kur aizvadītajās 30 spēlēs guva četrus vārtus un izdarīja septiņas rezultatīvas piespēles. Kā ziņots, \"Junostj\" komandā šobrīd spēlē arī vēl viens Latvijas hokeja uzbrucējs Aleksandrs Kerčs juniors. Savukārt otram baltkrievu klubam MHL Minskas \"Minskije zubri\" pievienojies bijušais Latvijas kluba \"Rīga\" aizsargs Aleksandrs Galkins. Vēl citas MHL komandas bez \"Rīga\" vienības pārstāv uzbrucējs Ronalds Cinks, kurš arī sezonu sāka \"Rīga\" komandā, bet tagad cīnās Dmitrovas \"Kriļja sovetov\" komandā, kā arī Tveras \"Šeriff\" komandā spēlē uzbrucējs Artjoms Dašutins. Kā ziņots, šobrīd \"Junostj\" komanda MHL regulārā čempionāta 33 spēlēs izcīnījusi 45 punktus un ieņem sesto vietu Rietumu konferences Ziemeļrietumu divīzijā, kurā spēlē arī Kontinentālās hokeja līgas (KHL) kluba Rīgas \"Dinamo\" jauniešu komanda \"Rīga\".", "link": "https://www.delfi.lv/sports/news/hokejs/ulescenko-atsaukts-no-mhl-kluba-junostj-sastava.d?id=35743143"},
{"title": "Dašutina ‘Šerif’ uzvar Minskas ‘Zubri’, Kerča ‘Junostj’ pieveic ‘Spartak’", "category": "Sports", "body": "Latvijas jauno hokejistu pārstāvētie Krievijas Jaunatnes hokeja līgas (MHL) regulārā čempionāta spēlēs ceturtdien svinēja uzvaras, taču mūsu sportisti ar rezultativitātes punktiem neizcēlās. Latvijas uzbrucēja Artjoma Dašutina pārstāvētais Krievijas Jaunatnes hokeja līgas (MHL) klubs „Šerif” MHL regulārā čempionāta spēlē ceturtdien ar 3:2 (0:1, 1:0, 2:1) uzvarēja Minskas „Zubri” komandu. Artjoms Dašutins šai mačā rezultativitātes punktus neieguva, arī noraidījumus neizpelnījās. Vārtus Tveras kluba labā guva Ņikota Dvurečenskis, Dmitrijs Sorokins un Pāvels Zotovs. Ceturtdien MHL regulārā čempionāta spēli aizvadīja arī Aleksandra Kerča juniora un Edgara Uļeščenko pārstāvētais Minskas „Junostj”, kas ar 2:1 izbraukumā uzvarēja Maskavas „Spartak” jauniešu komandu.  No Latvijas hokejistiem mačam pieteikts bija tikai Aleksandrs Kerčs, bet rezultativitātes punktus viņam šai spēlē gūt neizdevās.  Centra divīzijas kopvērtējumā Tveras „Šerif” ar 25 spēlēs iegūtiem 34 punktiem atrodas pēdējā, septītajā vietā, bet Minskas „Junostj” Ziemeļrietumu divīzijā ar 35 punktiem 27 spēlēs ir sestie. Līderi Ziemeļrietumu divīzijā ir HK „Rīga” (25 spēles, 56 punkti).", "link": "https://www.delfi.lv/sports/news/rigas_dinamo/news/dasutina-serif-uzvar-minskas-zubri-kerca-junostj-pieveic-spartak.d?id=35382052"},
{"title": "Kerčam uzvaras vārti MHL čempionāta spēlē", "category": "Sports", "body": "Uzvaras vārtus Krievijas Jaunatnes hokeja līgas (MHL) regulārā čempiona spēlē piektdien guva Latvijas uzbrucējs Aleksandrs Kerčs juniors, palīdzot Baltkrievijas komandai Minskas \"Junostj\" ar rezultātu 4:2 (0:1, 2:1, 2:0) pieveikt Maskavas \"Krasnaja armija\" vienību. Kerčs precīzi meta 55.minūtē, kad izvirzīja savu komandu vadībā ar 3:2, bet cīņas izskaņā jau \"Junostj\" spēlētājs Aleksandrs Sjomočkins arī raidīja ripu tukšos vārtos. Tikmēr vēl viens \"Junostj\" komandu pārstāvošais Latvijas uzbrucējs Edgars Uļeščenko kārtējo reizi laukumā nedevās. Šosezon aizvadītajās 14 spēlēs Kerčs izcēlies ar diviem vārtiem un vienu rezultatīvu piespēli. Savukārt Uļeščenko piedalījies deviņos mačos, kuros nav spējis tikt pie rezultativitātes punktiem. Kopvērtējumā pēc šīs spēles \"Junostj\" ar 40 punktiem 30 mačos ieņem sesto pozīciju Rietumu konferences Ziemeļrietumu divīzijā, kurā līdervienības godu pašlaik bauda Rīgas \"Dinamo\" jauniešu komanda \"Rīga\". Savukārt \"Krasnaja armija\" komanda ar 64 punktiem 31 cīņā pašlaik ir Rietumu konferences Centra divīzijas līdervienība. Jau svētdien \"Krasnaja armija\" Piņķos spēkosies ar \"Rīga\" vienību.", "link": "https://www.delfi.lv/sports/news/rigas_dinamo/news/kercam-uzvaras-varti-mhl-cempionata-spele.d?id=35540069"},
{"title": "Kerčam junioram divi vārti pret 'Spartak'", "category": "Sports", "body": "Ar divu vārtu guvumu Krievijas Jaunatnes hokeja līgas (MHL) regulārā čempionāta spēlē svētdien izcēlās Latvijas uzbrucējs Aleksandrs Kerčs juniors, nodrošinot Minskas \"Junostj\" uzvaru ar 4:3 (1:1, 1:2, 1:0, 1:0) pagarinājumā pret Maskavas \"Spartak\". Kerčs precīzi meta otrā perioda 2.minūtē, kad izvirzīja savu komandu vadībā ar 2:1, un tieši viņš guva uzvaras vārtus pagarinājuma otrajā minūtē. Tikmēr vēl viens \"Junostj\" komandu pārstāvošais Latvijas uzbrucējs Edgars Uļeščenko pēc ilga pārtraukuma laukumā atgriezās, tomēr ar neko ievērības cienīgo šajā mačā neizcēlās. Kerčam šī bija otrā spēle ar vārtu guvumu pēdējās divos aizvadītajos mačos - piektdien viņš guva vārtus un palīdzēja savai komandai ar 4:2 uzveikt Maskavas \"Krasnaja armija\" vienību. Kopvērtējumā pēc šīs spēles \"Junostj\" ar 42 punktiem 31 mačā ieņem septīto pozīciju Rietumu konferences Ziemeļrietumu divīzijā, kurā līdervienības godu pašlaik bauda Rīgas \"Dinamo\" jauniešu komanda \"Rīga\". Savukārt \"Spartak\" komanda ar 45 punktiem 32 cīņās atrodas piektajā pozīcijā Rietumu konferences Centra divīzijā.", "link": "https://www.delfi.lv/sports/news/rigas_dinamo/news/kercam-junioram-divi-varti-pret-spartak.d?id=35564371"},
{"title": "Tambijevs vadīs MHL Rietumu izlasi Izaicinājuma kausā", "category": "Sports", "body": "Krievijas Jauniešu hokeja līgas (MHL) Zvaigžņu spēlē - Izaicinājuma kausā – Rietumu izlasi vadīs HK \"Rīga\" galvenais treneris Leonīds Tambijevs, informē KHL. Sākotnēji Rietumu izlasi trenēt bija uzticēts \"Krasnaja Armija\" galvenajam trenerim Vjačeslavam Bucajevam, taču viņš pārcelts darbā uz kluba \"lielo\" komandu Maskavas CSKA, tāpēc nolemts meklēt jaunu treneri. \"Bucajeva pārcelšana uz KHL mums bija liels pārsteigums, laika pārskatīt oktobra lēmumu par treneriem mums nebija. Tambijeva kandidatūra līgas vadībai jautājumus neradīja, rīdzinieki jau no čempionāta sākuma sevi ir pierādījuši kā spēcīgu un vienotu komandu un tagad ir starp galvenajiem kandidātiem uz Harlamova kausu,\" teica MHL direktors Dmitrijs Jefimovs. \"Ja izlasi nevar vadīt spēcīgākās komandas treneris, tad šī iespēja tiek dota konferences otrā spēcīgākās komandas trenerim. Tas ir tikai loģiski.\"  MHL Izaicinājuma kausa spēle notiks Ufā 12.februārī.", "link": "https://www.delfi.lv/sports/news/rigas_dinamo/news/tambijevs-vadis-mhl-rietumu-izlasi-izaicinajuma-kausa.d?id=35801969"},
{"title": "Gudļevskis un Vilkoits piedalīsies MHL Izaicinājuma kausa spēlē", "category": "Sports", "body": "Divi Kontinentālās hokeja līgas (KHL) kluba Rīgas \"Dinamo\" jauniešu komandas \"Rīga\" spēlētāji Kristers Gudļevskis un Raimonds Vilkoits iebalsoti Krievijas Jaunatnes hokeja līgas (MHL) turnīra Izaicinājuma kausa spēlē Rietumu konferences komandas sastāvā, vēsta līgas mājaslapa internetā. Kā ziņots, par Izaicinājuma kausa dalībniekiem bija iespējams nobalsot speciāli izveidotā interneta mājaslapā \"mhlcup.khl.ru\".  \"Rīgas\" komandas vārtsargs Gudļevskis kļuva par balsojuma uzvarētāju, ar 9170 balsīm iegūstot vislielāko līdzjutēju atbalstu. Tādējādi viņš spēli uzsāks Rietumu konferences komandas sākumsastāvā.  Savukārt Vilkoits, kurš ir labākais \"Rīga\" komandas vārtu guvējs (18 precīzi raidījumi 35 čempionāta spēlēs), balsojumā ieguva 8558 balsis, no Rietumu konferences uzbrucējiem ierindojoties ceturtajā vietā.  Balsojuma tabulas augšgalā bija arī citi \"Rīga\" komandas pārstāvji - Juris Upītis, Vitālijs Karamnovs, Mārtiņš Porejs un Artūrs Salija -, taču viņi komandas sastāvā netika iekļauti.  Jau vēstīts, ka Rietumu konferences komandu Izaicinājuma kausa spēlē vadīs \"Rīga\" galvenais treneris Leonīds Tambijevs.  Iepriekš bija plānots, ka komandu vadīs Vjačeslavs Bucajevs, tomēr viņš decembrī no Maskavas \"Krasnaja armija\" komandas tika paaugstināts uz Kontinentālās hokeja līgas (KHL) kluba Maskavas CSKA treneru štābu.  MHL Izaicinājuma kausa spēle notiks 12.februārī Ufā. Tajā piedalīsies labākie Austrumu un Rietumu konferences hokejisti.", "link": "https://www.delfi.lv/sports/news/rigas_dinamo/news/gudlevskis-un-vilkoits-piedalisies-mhl-izaicinajuma-kausa-spele.d?id=36240657"},
{"title": "HK 'Rīga' svin septīto uzvaru pēc kārtas", "category": "Sports", "body": "Hokeja klubs \"Rīga\" piektdien izbraukumā Krievijas Jaunatnes hokeja līgas (MHL) regulārā čempionāta spēlē Podoļskā ar 3:2 (1:0, 1:0, 1:2) pieveica \"Russkije Vitjazi\" vienību, svinot septīto uzvaru pēc kārtas. Pirmos vārtus HK \"Rīga\" labā pirmās trešdaļas vidū guva Roberts Bukarts, bet otrā perioda sākumā Miks Indrašis rīdzinieku pārsvaru dubultoja. Trešajā trešdaļā pirmos vārtus guva arī mājinieki, otrajā minūtē Georgijs Belousovs pārspēja Kristeru Gudļevski. 14.minūtē Roberts Bukarts atkal atjaunoja divu vārtu pārsvaru – 3:1, taču 70 sekundes pirms spēles beigām Georgijs Belousovs guva otros vārtus \"Russkije Vitjazi\" labā – 3:2. Mājinieki turpinājumā nomainīja vārtsargu pret sesto laukuma spēlētāju, taču rīdziniekiem izdevās noturēt uzvaru. Jau ziņojām, ka HK \"Rīga\" ceturtdien pēc uzvaras pār \"Mitiščenskije Atlanti\" atgriezās MHL Ziemeļrietumu divīzijas kopvērtējuma galvgalī.", "link": "https://www.delfi.lv/sports/news/rigas_dinamo/news/hk-riga-svin-septito-uzvaru-pec-kartas.d?id=36661679"},
{"title": "HK 'Rīga' izcīna astoto uzvaru pēc kārtas", "category": "Sports", "body": "Hokeja klubs \"Rīga\" Krievijas Jaunatnes Hokeja līgas (MHL) regulārajā čempionātā izcīnījusi astoto uzvaru pēc kārtas, trešajā izbraukuma spēlē ar 5:4 (3:2, 2:1, 0:1) pieveicot \"Amurskije Tigri\". Pirmie trešajā minūtē vadībā izvirzījās mājinieki, bet pēc 33 sekundēm Ēriks Ševčenko rezultātu izlīdzināja. Astotajā minūtē \"Amurskije Tigri\" vēlreiz izvirzījās vadībā, bet Miks Indrašis 18. minūtē sekmīgi realizēja skaitlisko vairākumu, atkal izlīdzinot rezultātu, un 28 sekundes pirms perioda beigām Artūrs Mickēvičs izvirzīja rīdziniekus vadībā. Otrajā trešdaļā abas komandas guva pa diviem vārtiem – HK \"Rīga\" labā Dāvis Straupe un vēlreiz Miks Indrašis, un periods noslēdzās ar rīdzinieku pārsvaru – 5:3. Trešās trešdaļas pirmajā minūtē mājinieki samazināja HK \"Rīga\" pārsvaru līdz minimumam – 5:4, taču izlīdzināt rezultātu viņiem neizdevās, pat nomainot vārtsargu pret sesto laukuma spēlētāju perioda beigās, un tā rīdzinieki svinēja jau astoto uzvaru pēc kārtas. Šajā izbraukuma tūrē rīdzinieki ir uzvarējuši visās trijās spēlēs - vispirms  ar 2:0 tika pieveikti \"Mitiščenskije Atlanti\" , tad ar  3:2 \"Russkije Vitjazi\" .  Nākamās septiņas MHL regulārā čempionāta spēles, sāot ar 14. februāri, HK \"Rīga\" aizvadīs savā laukumā.", "link": "https://www.delfi.lv/sports/news/rigas_dinamo/news/hk-riga-izcina-astoto-uzvaru-pec-kartas.d?id=36692691"},
{"title": "Regbija izlases galvenais treneris Staņa: turpināsim tradīciju savu spēli vairāk orientēt uz cīņu", "category": "Sports", "body": "Latvijas regbija-15 izlase turpinās tradīciju savu spēli vairāk orientēt uz cīņu, preses konferencē pirms sestdien gaidāmās spēles ar Luksemburgu teica valstsvienības galvenais treneris Kristaps Staņa. Latvijas regbija izlase sestdien Eiropas čempionāta pirmās konferences Ziemeļu divīzijas pirmajā mačā Baldonē uzņems Luksemburgas valstsvienību. Valstsvienība šim ciklam gatavoties sāka februāra beigās un šajā laikā aizvadījusi arī pārbaudes spēli ar Lietuvu, galvenokārt, lai regbistiem būtu iespēja sajust spēles garšu. \"Luksemburga šajā ciklā jau aizvadījusi mačus un ir saspēlētāka komanda. Mēs esam atraduši ļoti labu līderu kolektīvu, kurā ir gan pieredze, gan jauni talantīgi spēlētāji. Izmantosim labāko Latvijā pieejamo resursu, komandā ir pārliecinoši un spēlēt griboši puiši,\" uzsvēra Staņa. 23.aprīlī Latvijā tiks uzņemta arī Zviedrija, bet 7.maijā paredzēts mačs viesos ar Čehiju. Rudenī Covid-19 dēļ nevarēja notikt vairākas spēles un pēc maču pārcelšanas Latvijas - Ungārijas savstarpējā cīņa netiek plānota. \"No nākamā cikla mainās izspēles kārtība un grupu izkārtojums, kā rezultātā no mūsu grupas viena komanda pacelsies augstāk un divīzijas apvienosies. Ja mēs uzvaram trīs turpmākās spēles, tad ir priekšā cīņa ar \"Rugby Europe\" par spēli ar Ungāriju, kas pagaidām netiek ieskaitīta vispār, nevienai no komandām nepiešķirot uzvaru. Tāpēc, ja arī uzvaram trīs mačos, mums nebūtu iespēju pacelties līmeni augstāk,\" situāciju skaidroja Staņa. Šajā ciklā izlases rindās debiju piedzīvos francūzis Dimitrijs Fundū-Mulele, kurš ir Francijas pēc spēka trešās līgas jeb \"Federale 1\" komandā \"Graulhet\". Tāpat Latvijas izlases redzeslokā ir arī velsietis Žans Batists Bruzuljē, kurš spēlē Anglijas pēc spēka otrā čempionāta jeb \"RFU Championship\" vienībā \"Hartpury College\". Abiem regbistiem viens no vecvecākiem ir latvieši. Bruzuljē savulaik 20 gadu vecumā ir spēlējis Velsas regbija-7 izlasē, taču pēc \"World Rugby\" jaunajiem noteikumiem viņš var mainīt savu piederību un pārstāvēt Latviju. \"Visu pērno gadu strādājām pie šī jautājuma, lai viņu varētu piesaistīt mūsu izlasei. Bruzuljē ir ļoti ieinteresēts spēlēt Latvijas izlasē un aktīvi palīdzēja risināt šo jautājumu. Diemžēl viņš kluba spēlē ir guvis traumu un šajā ciklā, visticamāk, nevarēs palīdzēt. Taču vēlamies viņu piesaistīt tāpat treneru korpusā, lai palīdz regbistiem attīstīties,\" stāstīja Staņa. \"Abi ir pieteikušies paši caur izlases bijušo galveno treneri, tagad konsultantu Geriju Volkeru. Taču, pirmkārt, gribam attīstīt vietējos spēlētājus, bet, ja kāds ir kārtu augstāks par vietējiem, tad izskatām iespēju piesaistīt no malas,\" turpināja treneris. Gatavojoties pavasara spēlēm, izlasei tika piesaistīts fiziskās sagatavotības treneris Aigars Kotāns. \"Spēlētāji, neskatoties uz pilna laika darbu, piedalījās visā fiziskās sagatavotības procesā, kas ir liels ieguldījums no viņiem. Vai būs spēles sagatavotība? Ceru, ka dzersim uzvaras kausus,\" atzīmēja Staņa. Latvijas komanda ir pētījusi Luksemburgas spēli, pievēršot uzmanību tās mačam ar Ungāriju. \"Tā ir ļoti spēlējoša komanda, kurā katrs var iesaistīties bumbas spēlē, ne tikai bumbas nešanā. Redzam punktus, kur varam izdarīt spiedienu. Latvijas regbijs ir vairāk orientēts uz cīņu un cīņas spēlētājiem. Turpinām šo tradīciju un nedaudz papildinām ar brīvām spēles iespējām. Galvenais akcents būs uzticēties procesam un izbaudīt spēli,\" stāstīja Staņa. Savukārt izlases kapteinis Miķelis Jurēvičs pateicās Eiropas Regbija federācijai, ka izlasei atkal ir iespēja kāpt uz starptautiskās skatuves regbijā-15. \"Neesam kādu laiku spēlējuši \"piecpadsmitnieka\" izlasē. Gatavojamies ar izlasi cītīgi un ir labs apmeklējums treniņiem. Esam pozitīvi noskaņoti un klausāmies trenera norādījumos. Man ir liels izaicinājums būt kapteinim, turklāt tas būs manā pirmajā regbija-15 spēlē. Ceru, ka komanda mani atbalstīs šī cikla gaitā. Pārbaudes mačā ar Lietuvu varējām izdarīt secinājumus par spēlētāju kondīciju un redzēt spēles zīmējuma rašanos,\" atklāja Jurēvičs. Luksemburgas izlases spēlētājs, Jurēviča komandas biedrs \"Garkalne\"/\"Livonia\" vienībā Klemāns Blerī pastāstīja, ka valstsvienībā ir izmaiņas treneru sastāvā un ir jauna pieeja spēlei. \"Tāpat izlasē ir jauni spēlētāji, kuri ir veiksmīgi integrējušies komandā. Apmēram puse no komandas ir no ārvalstīm - Francijas, Anglijas, Īrijas un citām. Uzvarējām Ungāriju un vēlamies turpināt uz tādas pašas nots. Būs interesanti spēlēt pret saviem komandas biedriem, taču emocijas jāatstāj malā un jāspēlē uz uzvaru,\" stāstīja Blerī. \"Negaidījām šādus laikapstākļus, taču ceram, ka sestdien būs labāk. Esmu spēlējis Baldonē, kur segums ir ļoti labs. Luksemburgā no oktobra līdz februārim ir pārtraukums, bet tie, kuri spēlē Francijā, viņiem šajā laikā ir bijuši mači. Būs interesanti spēlēt šādos laikapstākļos,\" turpināja Blerī. Tikmēr Latvijas Regbija federācijas (LRF) prezidents Aivars Pilenieks stāstīja, ka Eiropas Regbija federācija brīdināta par to, ka aprīļa sākumā Latvijā var būt arī ziemai atbilstoši laikapstākļi. \"Ceturtdien būs spēles komisāre, kurai atrādīsim laukumu. Galvenais, lai laukums būtu pietiekoši atkusis un nebūtu bīstams spēlei. Virskārta laukumam ir atkususi un no drošības viedokļa var spēlēt,\" teica Pilenieks. LRF pašlaik nav piešķirts valsts finansējums, jo organizācijas statūti neatbilstot labas pārvaldības principiem. Nākamajā nedēļā plānotajā kopsapulcē plānots šos statūtus mainīt, lai varētu pretendēt uz finansējumu. \"Izlases spēles varēs notikt un finansējums tām tiks nodrošināts. 6.aprīlī notiks pilnsapulce, kurā veiksim izmaiņas un novērsīsim trūkumus. Finansējums ir apturēts līdz šo trūkumu novēršanai, tas nav atņemts pavisam,\" komentēja Pilenieks. Divīzijas līderpozīcijā ar desmit punktiem divās spēlēs ir Čehija, piecus punktus vienīgajā mačā nopelnījusi Zviedrija, četri punkti trīs dueļos ir Luksemburgai, vienu punktu divās cīņās ir nopelnījusi Ungārija, bet Latvija vēl nav iesaistījusies turnīrā.", "link": "https://www.delfi.lv/sports/news/other_kinds/regbijs/regbija-izlases-galvenais-treneris-stana-turpinasim-tradiciju-savu-speli-vairak-orientet-uz-cinu.d?id=54199876"},
{"title": "Latvijas regbija izlase Baldonē pieveic Luksemburgu", "category": "Sports", "body": "Latvijas regbija izlase sestdien Baldonē  Eiropas  čempionāta pirmās konferences Ziemeļu divīzijas pirmajā mačā pieveica Luksemburgu. Latvija pārspēja Luksemburgu ar 32:9 (7:9). Jau trešajā minūtē viesi pēc Viljama Brauna soda sitiena panāca 3:0 savā labā. 30.minūtē mājinieki ar Toma Asejeva piezemējumu pēc izvirzījās vadībā, bet tūlīt Tomass Deividsons iesita arī realizācijas sitienu - 7:3. 38.minūtē Kaspars Briedis nopelnīja dzelteno kartīti, uz desmit minūtēm atstājot mazākumā mājiniekus, un luksemburgieši to izmantoja. Tūlīt Brauns iesita soda sitienu - 7:6, bet Latvijas izlasē laukumā pirmajā līnijā Brieža vietā devās Dainis Turkins, uz brīdi nomainot Dimitri Fundū. Vairākumā luksemburgieši vēlreiz realizēja soda sitienu, Braunam pašās puslaika beigās panākot vadību viesiem - 9:7. 55.minūtē komandas kapteinis Miķelis Jurēvičs piezemēja bumbu laukuma kreisajā malā, bet realizācijas sitiens no neērtas pozīcijas nebija precīzs - 12:9 Latvijas labā. 59.minūtē luksemburgieši nopelnīja dzelteno kartīti un palika mazākumā, bet Tomass Deividsons pēc šī pārkāpuma 61.minūtē realizēja soda sitienu, panākot 15:9. 72.minūtē T.Deividsons realizēja vēl vienu soda sitienu - 18:9. 76.minūtē Jurēvičs ar piezemējumu panāca 23:9, bet realizācijas sitienu iesita - 25:9, Latvijai dodot iespējas veikt vairākas maiņas. 30:9 ar piezemējumu panāca Asejevs, bet T.Deividsons pievienoja precīzu realizācijas sitienu - 32:9. Pērn rudenī paredzētās Latvijas izlases spēles Covid-19 dēļ tika atceltas, tādējādi latviešiem šis bija pirmais regbija-15 mačs pēdējo pāris gadu laikā. Turpretī  Luksemburga  aizvadījusi jau trīs spēles - rudenī tika piedzīvoti zaudējumi Zviedrijai (5:51) un Čehijai (12:39), bet 12.martā mājās ar 30:23 tika pārspēta Ungārija. 23.aprīlī Baldonē tiks uzņemta arī Zviedrija, bet 7.maijā paredzēts mačs viesos ar Čehiju. Pēc spēļu pārcelšanas Latvijas - Ungārijas savstarpējā cīņa netiek plānota. Nākamajā ciklā abas divīzijas tiks apvienotas, tādējādi neviena no izlasēm neizkritīs uz zemāku līmeni. Toties uzvarētājai būs iespēja pacelties divīziju augstāk. Latvijas izlases sastāvs: Kaspars Briedis, Gundars Grieķis, Ingus Aivars, Emīls Balodis, Pēteris Lunts, Dimitri Fundū, Miķelis Jurēvičs, Toms Asejevs, Elmārs Šefanovskis, Tomass Deividsons, Ivo Kapiņš, Roberts Brikmanis, Dāvis Bajārs, Andrejs Mantinieks un Roberts Deividsons, Guntis Cirša, Valters Raņķis, Aigars Ameters, Dainis Turkins, Artūrs Alainis, Toms Popens, Juris Iesalnieks, Valērijs Runco.", "link": "https://www.delfi.lv/sports/news/other_kinds/regbijs/latvijas-regbija-izlase-baldone-pieveic-luksemburgu.d?id=54209088"},
{"title": "Nadals nosaukts par visu laiku labāko Spānijas sportistu", "category": "Sports", "body": "Respektablā spāņu izdevuma \"Marca\" aptaujā par visu laiku labāko Spānijas sportistu ir izvēlēts tenisists, šābrīža pasaules pirmā rakete  Rafaels Nadals . Aptauja tika veikta, atzīmējot \"Marca\" 75. jubileju. \"La Leyenda\" (\"Leģenda\") balva Nadalam tika pasniegta svinīgajā jubilejas vakarā, kas notika Madridē, turklāt to saņēma pats sportists personiski. Aptaujā slavenais tenisists aiz sevis atstāja vairākus leģendārus spāņu sportistus kā riteņbraucēju Migelu Indurainu un basketbolistu Po Gasolu.", "link": "https://www.delfi.lv/sports/news/other_kinds/teniss/nadals-nosaukts-par-visu-laiku-labako-spanijas-sportistu.d?id=43854490"},
{"title": "Maskavā veiks lielāko dopinga pārbaužu skaitu pasaules vieglatlētikas čempionāta vēsturē", "category": "Sports", "body": "Pasaules vieglatlētikas čempionātā Krievijā tiks pielietota \"plašākā antidopinga programma šo sacensību 30 gadus ilgajā vēsturē\", kopumā pārbaudot līdz pustūkstotim sportistu, pirmdien paziņojusi Starptautiskā Vieglatlētikas federācija ( IAAF ). Ticamība godīgai sāncensībai sportā kārtējo reizi tika iedragāta, kad jūlijā dopinga lietošanā tika pieķerti vieni no visu laiku labākajiem pasaules sprinteriem - amerikānis Taisons Gejs un jamaikietis Asafa Pauels -, bet IAAF tagad paziņojusi, ka pasaules čempionātā tiks veikts neierasti daudz dopinga analīžu, turpinot pirms diviem mēnešiem sāktās plašās pārbaudes. Daudziem sportistiem asins analīzes tiks ņemtas vēl pirms sacensību sākuma. \"Ja kādam atlētam asins paraugā būs novirzes no normas, IAAF veiks sekojošu urīna parauga pārbaudi. Tas ļaus atklāt tādu aizliegto vielu kā eritropoetīnu jeb EPO,\" pavēstījusi organizācija. Sacensību laikā urīna pārbaudes tikšot veiktas visu disciplīnu trīs veiksmīgākajiem sportistiem. \"Papildus dažus atlētus pārbaudīs pēc nejaušības principa, bet dažus mērķtiecīgi. Kopumā čempionāta laikā tiks veiktas aptuveni 400 līdz 500 urīna paraugu pārbaudes,\" vēsta IAAF paziņojums. Kā ziņots, Latviju sacensībās Krievijas galvaspilsētā Maskavā no 10. līdz 18.augustam pārstāvēs desmit sportisti. Uz pasaules čempionātu dosies daudzcīņniece Laura Ikauniece, šķēpmetējas  Madara Palameika  un Līna Mūze, tāllēcēja Lauma Grīva, šķēpmetējs  Vadims Vasiļevskis , vesermetējs Igors Sokolovs, kārtslēcējs Mareks Ārents, soļotājas Agnese Pastare un Anete Kažemaka (abas veiks 20 kilometru distanci), kā arī soļotājs Arnis Rumbenieks (arī startēs 20 kilometru distancē). Dalību šā gada pasaules čempionātā apstiprinājušas 206 valstis, kas ir jauns rekords. Tāpat pārspēts pieteikto dalībnieku skaita rekords. Maskavā plāno piedalīties 1974 atlēti - 1106 vīrieši un 868 sievietes.", "link": "https://www.delfi.lv/sports/news/other_kinds/atlethics/maskava-veiks-lielako-dopinga-parbauzu-skaitu-pasaules-vieglatletikas-cempionata-vesture.d?id=43538649"},
{"title": "Peiners: pieredze Eiropas čempionātā palīdzēja sagatavoties Eirolīgai", "category": "Sports", "body": "Pagājušajā gadā Eiropas čempionātā uzkrātā pieredze palīdzējusi Žanim Peineram sagatavoties debijai ULEB Eirolīgā, atklāja Turcijas kluba Stambulas \"Dariššafaka Tekfen\" basketbolists. Peiners savās pirmajās divās  Eirolīgas  spēlēs bijis komandas līderis, gūstot 12 un 15 punktus pret attiecīgi Madrides \"Real\" un Podgoricas \"Budučnost VOLI\" vienībām. Tāpat viņš pagājušajā nedēļā guva 18 punktus Turcijas čempionāta mačā pret vēl vienu Eirolīgas komandu Stambulas \"Anadolu Efes\". \"Eirolīgā noder Eiropas čempionātu pieredze - nejūtu uztraukumu vai pārlieku lielu respektu pret pretinieku. Mūsu izlase pagājušajā Eiropas čempionātā bija ļoti spēcīga, un šī pieredze man ir palīdzējusi. Protams, Eirolīgā līmenis ir ļoti augsts. Vispirms gan jāuzspēlē pret visām komandām, tad varēs precīzāk noraksturot galvenās atšķirības un lietas, kas pārsteigušas,\" skaidroja Peiners. Pašlaik 28 gadus vecais Peiners Stambulas vienības rindas papildināja jūnijā, parakstot līgumu pēc sistēmas 1+1. \"Šajā klubā nonācu, jo interese no viņu puses bija jau iepriekšējās sezonas laikā. Vasarā gan Stambulas klubam nomainījās visa vadība un šķita, ka šis variants vairs nebūs aktuāls. Taču, vai nu vecā vadība mani ieteica, vai arī jaunā bija par mani informēta, man izteica piedāvājumu un es uzreiz piekritu, jo gribēju uzspēlēt ULEB Eirolīgā,\" atklāja Peiners. Stambulas \"Dariššafaka Tekfen\" treneru kolektīvā strādājis bijušais Latvijas izlases galvenais treneris Ainars Bagatskis, kā arī fiziskās sagatavotības treneris Oskars Ernšteins. Tāpat komandā spēlējis Dairis Bertāns. \"Viņi radīja labu iespaidu par latviešiem. Pirmie iespaidi šajā komandā ir ļoti pozitīvi gan par organizāciju, gan par pilsētu. Pēc otrdienas uzvaras, kas Eirolīgā bija pirmā savā laukumā, noskaņojums komandā ir manāmi uzlabojies. Tagad spēlēs būs nedaudz vieglāk, jo grafiks tomēr ir sarežģīts un jānovērtē katra uzvara,\" uzsvēra Peiners. Tāpat viņš sacīja, ka šobrīd par sezonas mērķiem ir nedaudz pāragri spriest, jo komanda ir gados jauna, tāpēc jāskatās, kā klāsies sezonas turpinājumā. Iepriekšējo sezonu Peiners pavadīja Lietuvas klubā Panevēžas \"Lietkabelis\", kur bija viens no vienības līderiem un izpelnījās interesi no citām komandām Vācijā, VTB Vienotajā līgā un Turcijā. \"Dariššafaka\" iepriekšējā sezonā triumfēja ULEB Eirokausā, izcīnot tiesības šajā sezonā startēt ULEB Eirolīgā. Savukārt Turcijas čempionātā \"Dariššafaka\" regulārajā turnīrā ieņēma sesto vietu, bet \"play-off\" apstājās ceturtdaļfinālā, kur atzina Stambulas \"Anadolu Efes\" pārākumu.", "link": "https://www.delfi.lv/sports/news/basketbols/peiners-pieredze-eiropas-cempionata-palidzeja-sagatavoties-eiroligai.d?id=50500753"},
{"title": "'Nets' galvenais treneris: Kurucs ir bezbailīgs", "category": "Sports", "body": "Nacionālās basketbola asociācijas ( NBA ) komandas Bruklinas \" Nets \" galvenais treneris Kenijs Atkinsons ir priecīgs par to, kā komandā iekļāvies talantīgais latvietis Rodions Kurucs, un slavēja viņa bezbailību laukumā. Bruklinas \"Nets\" naktī uz ceturtdienu pēc Latvijas laika uzsāks jauno NBA sezonu, spēkojoties ar Detroitas \" Pistons \". Paredzams, ka sezonas sākumā latvieša loma komandā nebūs liela, taču viņam noteikti būs iespējas sevi pierādīt. \"Kad viņš skrien ar galvu nolaistu uz leju, izskatās, ka viņš varētu izskriet cauri ķieģeļu sienai. Tas var būt gan labi, gan slikti. Taču viņš ir bezbailīgs,\" teica galvenais treneris Kenijs Atkinsons, kurš citēts portālā \"nypost.com\". \"Viņš ir pierādījis, ka var spēlēt NBA. Viņš ir garš un ātrs. Protams, ka viņam jākļūst spēcīgākam, bet esmu patīkami pārsteigts par to, kā Kurucs iekļāvies komandā. \" Kurucam aizvadītajā sezonā nebija liela spēļu prakse – viņš pērn 16 spēles aizvadīja \"Barcelona\" otrās komandas sastāvā valsts otrajā spēcīgākajā līgā, bet pirmajā komandā Spānijas spēcīgākajā līgā (ACB) viņš laukumā tika sešās spēlēs uz vidēji septiņām minūtēm, bet Eirolīgā – četrās spēlēs uz 3,5 minūtēm. Pirms jaunās sezonas latvietis ir sajūsmināts par savu jauno komandu, jo tajā viņš gūst pozitīvas emocijas. \"Spēlētāji, treneri un visi pārējie cilvēki, kuri ir šeit, dod man enerģiju. Es šeit jūtos citādāk nekā Barselonā. Viņi man dod enerģiju, bet es to mēģinu izlikt laukumā,\" teica Kurucs. Kurucs arī pauda prieku par skaisto bumbas triecienu grozā no augšas pēdējā pārbaudes spēlē pirms jaunās sezonas. SLAM ➡️ T A  @RODIONS1  production 😮 😳 🤣  pic.twitter.com/WSiHQE7Lp2 October 13, 2018", "link": "https://www.delfi.lv/sports/news/basketbols/nets-galvenais-treneris-kurucs-ir-bezbailigs.d?id=50489487"},
{"title": "'Ventspils' pašmāju basketbola klasikā saspringtā galotnē pārspēj 'VEF Rīga'", "category": "Sports", "body": "Pagājušās sezonas valsts čempione \"Ventspils\" sestdien \"OlyBet\" Latvijas - Igaunijas Basketbola līgas regulārā turnīra mačā viesos ar 90:89 (20:21, 19:16, 30:23, 21:28) uzvarēja principiālos pretiniekus \"VEF Rīga\". \"Ventspils\" sastāvā 18 punktus iemeta Māris Gulbis un Rihards Lomažs, bet 17 punkti Āronam Džonsonam. Savukārt \"VEF Rīga\" labā Stīvs Zeks iemeta 19 punktus un izcīnīja deviņas atlēkušās bumbas, kamēr 17 punkti Marekam Mejerim. Pirmajā puslaikā starp abām komandām dominēja ļoti līdzvērtīga cīņa, vadībā esot te vienai, te otrai. Pirmajā spēles daļā nevienai no vienībām neizdevās iegūt lielāku pārsvaru par pāris punktiem, bet lielajā atpūtā ar divu punktu handikapu devās \"Ventspils\" (39:37). Cīņas gaita izmainījās otrajā puslaikā, kad ik pa laikam atrāvienus veica ventspilnieki. Pēc Džonsona un Gulbja veiksmēm uzbrukumā Kurzemes klubs guva sešus punktus pēc kārtas un panāca 50:44. Pakāpeniski \"VEF Rīga\" gan spēja atspēlēties, cīņas 25.minūtē Artim Atem ar tālmetienu panākot 52:52. Turpinājumā abas vienības vēl apmainījās veiksmīgiem uzbrukumiem, bet trešās ceturtdaļas beigās \"Ventspils\" atrāvās jau līdz 69:60, ar kādu rezultātu arī sākās pamatlaika noslēdzošās desmit minūtes. \"Ventspils\" bija uz viļņa arī ceturtās ceturtdaļas ievadā, jo pa trejacim realizēja Džonsons un Džonatans Erledžs, kurš arī iemeta divus soda metienus. Tas astoņas minūtes līdz pamatlaika beigām ļāva iegūt jau 17 punktu vadību. Vienubrīd \"VEF Rīga\" basketbolisti izskatījās apjukuši un nespēja rast nekādus pretargumentus pretinieku spēlei, bet noslēdzošajās minūtēs viņi tomēr atguvās, un nepilnas piecas minūtes līdz beigām Stīvs Zeks panāca 73:83. Sākoties pēdējai minūtei, ļoti svarīgu tālmetienu realizēja pieredzējušais rīdzinieku basketbolists Kristaps Janičenoks, kurš samazināja rezultāta starpību vairs tikai līdz pieciem punktiem (84:89). Pēcāk divus soda metienus trāpīja viņa komandas biedrs Artūrs Ausējs - 41 sekundi līdz beigām \"Ventspils\" pārsvars bija vairs tikai trīs punkti. Savā uzbrukumā kļūdījās viens no \"Ventspils\" līderiem Gulbis, kurš izkāpa no laukuma. Tas nepilnas 20 sekundes pirms mača beigām \"VEF Rīga\" basketbolistiem ļāva veidot uzbrukumu, bet noteikumi tika pārkāpti pret Ausēju, kurš iemeta vienu no diviem \"sodiņiem\". Pretējā laukuma galā ar to pašu atbildēja mača beigās ne pārāk sekmīgi spēlējušais Gulbis, bet 10,6 sekundes pirms beigām tiesneši pamanījās piešķirt nesportisku piezīmi ventspilniekiem. Pēcāk Ate realizēja vienu soda metienu, bet pēc viņa vienu no diviem iemeta Mareks Mejeris, panākdams 89:90. Izšķirošo metienu pēdējās sekundēs nolēma mest Ate, kura pustālais raidījums gan lidoja garām grozam. Citā mačā pārliecinošu zaudējumu piedzīvoja \"Liepāja\", kas savā laukumā ar 62:93 (11:25, 22:18, 15:26, 14:24) piekāpās Pērnavas \"Sadam\". \"Liepājas\" sastāvā 19 punktus šajā mačā iemeta Džastins Džonsons, kamēr 16 punkti Robertam Krastiņam. Savukārt \"Sadam\" rindās Drū Arkuharts sameta 20 punktus. Liepājniekiem ļoti neveiksmīgs jau bija pats mača sākums, jo teju piecas minūtes viņi nespēja gūt nevienu punktu un nonāca iedzinējos ar 0:15. Pirmo grozu mājiniekiem ar precīzu trejaci guva Krastiņš, bet pēc tam atkal iestājās pāris minūšu klusums tieši punktu gūšanā. Pamazām \"Liepāja\" gan atguva un arvien vairāk izveidoja sekmīgus uzbrukumus, bet pirmo puslaiku tik un tā nācās noslēgt ar desmit punktu deficītu (33:43). Arī otrais puslaiks mājiniekiem bija ļoti neveiksmīgs, jo \"Sadam\" veica 7:0 izrāvienu un nostiprināja vadību. Turpinājumā \"Liepājai\" tā arī neizdevās mainīt cīņas ritējumu, kā rezultātā tika piedzīvots pārliecinošs zaudējums. Vēl sestdien zaudējumu piedzīvoja \"Valmiera Glass\"/\"Vidzemes Augstskola\" komanda, kas viesos ar 88:100 (24:20, 23:30, 17:22, 24:18) piekāpās Ervīna Jonāta pārstāvētās Raplas \"Avis Utilitas\" priekšā. Valmieras komandas sastāvā šajā mačā 22 punktus iemeta Edmunds Elksnis, bet 17 punkti Jānim Kaufmanim un Mārim Ziediņam. Tikmēr Raplas komandā 26 punktus sameta Rains Veidemans, kamēr Jonāts šai cīņai nebija pieteikts. \"Valmiera Glass\"/ViA aizvadīja veiksmīgu spēles sākumu, panākot arī sešu punktu pārsvaru, tomēr pēcāk iniciatīva pārgāja Raplas kluba pusē, kas pirmo puslaiku noslēdza ar trīs punktu vadību - 50:47. Savukārt otrajā puslaikā valmierieši vēl tā ievadā spēja līdzvērtīgi spēkoties ar pretiniekiem, bet pēc tam \"Avis Utilitas\" ieguva lielāku vadību. Tiesa, vēl nedaudz vairāk nekā trīs minūtes līdz pamatlaika beigām Jānis Engers ar precīzu trejaci panāca 86:86, tomēr turpinājumā Valmieras klubam klājās pieticīgāk, jo tika gūti tikai divi punkti. Zaudējumu sestdien piedzīvoja arī \"Betsafe\"/\"Jūrmala\", kas savā laukumā ar 71:74 (22:17, 14:15, 22:19, 13:23) piekāpās Tallinas \"Kalev\"/TLU. Jūrmalnieku sastāvā 17 punktus iemeta Endrū Šmits, bet 15 punktus pievienoja Kristaps Mediss. \"Betsafe\"/\"Jūrmala\" mača beigās neizdevās nosargāt solīdu pārsvaru, jo vēl ceturtajā ceturtdaļā tā atradās vadībā ar deviņiem punktiem. Viesiem panākumu nesošo grozu minūti un 20 sekundes pirms beigām guva Janars Talts, kurš ar precīzu trejaci panāca 71:69. Turnīra kopvērtējuma ar četrām uzvarām tikpat spēlēs vadībā ir Tallinas \"Kalev\"/Cramo\", kam ar četriem panākumiem piecos mačos seko \"Ventspils\". Trešā ar trim uzvarām četros mačos seko Tallinas TLU/\"Kalev\", kam ar divām uzvarām trīs mačos seko \"VEF Rīga\" un \"Tartu Universitāte\", noslēdzot pirmo piecinieku. Tālāk ar diviem panākumiem četros dueļos ir \"Ogre\", \"Betsafe\"/\"Jūrmala\", \"Sadam\", \"Valmiera Glass\"/\"Vidzemes Augstskola\" un \"Avis Utilitas\". 11.vietā ar vienu uzvaru trīs spēlēs ir Tallinas \"TalTech\", kam ar vienu panākumu četrās cīņās seko \"Liepāja\". \"Latvijas Universitātei\" ir viens zaudējums vienīgajā mačā, kamēr \"Jēkabpils\"/\"SMScredit.lv\" un \"Valga-Valka\"/\"Maks&Moorits\" cietušas trīs un četrus zaudējumus, noslēdzot turnīra tabulu.", "link": "https://www.delfi.lv/sports/news/olybet-latvijas-igaunijas-basketbola-liga/zinas/ventspils-pasmaju-basketbola-klasika-saspringta-galotne-parspej-vef-riga.d?id=50486551"},
{"title": "Karsums uz diviem gadiem noslēdz līgumu ar Maskavas 'Dinamo'", "category": "Sports", "body": "Latvijas uzbrucējs  Mārtiņš Karsums  ar  Kontinentālās hokeja līgas  ( KHL ) klubu Maskavas \" Dinamo \" noslēdzis jaunu līgumu uz diviem gadiem, pavēstījis klubs. Līdzšinējais līgums Karsumam bija spēkā līdz 2017./2018. gada sezonas beigām, taču pēc nesenajām finansiālajām problēmām Maskavas klubā KHL  vadība spēlētājiem piešķīra neierobežoti brīvo aģentu statusu.", "link": "https://www.delfi.lv/sports/news/rigas_dinamo/news/karsums-uz-diviem-gadiem-nosledz-ligumu-ar-maskavas-dinamo.d?id=49058129"},
{"title": "Turpinās olimpisko medaļu atņemšana: iekrituši trīs svarcēlāji, vieglatlēte un divi cīkstoņi", "category": "Sports", "body": "Turpinoties 2008. gada Pekinas un 2012. gada Londonas olimpisko spēļu laikā nodoto dopinga analīžu atkārtotajai pārbaudei, vēl sešu sportistu analīzēs atklāti aizliegtie preparāti, ziņo Starptautiskā Olimpiskā komiteja (SOK). Trīs no pieķertajiem sportistiem ir svarcēlāji - ukrainiete Olga Korobka un Baltkrievijas pārstāvji Andrejs Ribakovs un Nastasja Novikova. Korobka līdz ar to zaudē sudraba medaļu, kas iegūta svara kategorijā virs 75 kg, bet Ribakovs - sudraba medaļu svara kategorijā līdz 85 kilogramiem. Viņu analīzēs atklāts steroīds turinabols. Novikivai būs jāatdod bronzas medaļa, kas iegūta svara kategorijā līdz 53 kilogramiem, - viņas analīzēs atrasti uzreiz divi aizliegtie preparāti, turinalons un stanozolols. Pēc Korobkas diskvalifikācijas uz trešo vietu paceļas Samoa svarcēlāja Ele Opeloge, kura līdz ar to kļūst par savas valsts pirmo olimpisko medaļnieci. Pekinas olimpisko spēļu medaļa būs jāatdod arī Krievijas skrējējai Jekatrinai Volkovai, kura finišēja trešā 3000 metru šķēršļu skrējienā. Arī viņas analīzes uzrādījušas turinabolu, kas plaši tika izmantot Austrumvācijas dopinga sistēmā pagājušā gadsimta 70. un 80. gados, bet tagad, pateicoties jaunākajām tehnoloģijām, analīzēs var tikt noteikts arī pēc daudz ilgāka laika perioda. 2008. gada Pekinas olimpisko spēļu bronzas un sudraba medaļas tiks atņemtas diviem cīkstoņiem, kuru analīzēs arī atrasts turinabols - kazaham Taimurazam Tigijevam un uzbekam Soslanam Tigjevam. Turklāt Tigjevs ir pirmais sportists, kam dopinga pārkāpumu dēļ atņemtas divās olimpiādēs izcīnītās medaļas, - viņam jau anulēta trešā vieta Londonas spēlēs. Bez šiem sešiem medaļniekiem pozitīvas dopinga analīzes izrādījušās vēl trim olimpiešiem - Azerbaidžānas svarcēlājam Sardaram Hasanovam par turinabolu, kubiešu tāllēcējam Vilfredo Martinesam par maskējošo aģentu acetazolamīdu un spāņu barjerskrējējai Hosefīnei Onjai par metilheksanamīnu.", "link": "https://www.delfi.lv/sports/news/other_kinds/other/turpinas-olimpisko-medalu-atnemsana-iekritusi-tris-svarcelaji-vieglatlete-un-divi-cikstoni.d?id=48084695"},
{"title": "Latvijas kamaniņu braucēju izlase Eiropas čempionāta stafetē izcīna bronzas medaļas", "category": "Sports", "body": "Latvijas kamaniņu sporta stafetes komanda  Elīza Cauce ,  Artūrs Dārznieks  un Andris un Juris Šici piektdien Eiropas čempionātā Kēnigzē trasē izcīnīja bronzas medaļas. Latvijas komanda trasē devās ar 11. starta numuru, trīs etapos sasniedzot rezultātu 2:43,986 minūtes, kas bija par 1,638 sekundēm lēnāk nekā līderiem no Vācijas. Latvieši aiz sevis tobrīd atstāja Itāliju, kas bija par 0,361 sekundi lēnāki. Nākamie trasē devās austrieši, tomēr viņi bija ātrāki par Latvijas komandu, sasniedzot laiku 2:43,617 minūtes. Pēcāk Latviju no goda pjedestāla Pasaules kausa ieskaitē nobīdīja ASV, kas ierindojās otrajā vietā (+0,881), bet Eiropas čempionāta ieskaitē latvieši joprojām bija trešie. Krievijas izlase bija vienīgā, kas Eiropas čempionātā varēja Latviju nobīdīt uz ceturto vietu, un šī komanda devās trasē nākamā. Krievi piedzīvoja lielu pamatīgu neveiksmi, kad Semjons Pavļičenko piedzīvoja kritienu un nesasniedza finišu, paliekot bez rezultāta. Par sacensību uzvarētājiem gan Eiropas čempionāta, gan Pasaules kausa vērtējumā kļuva Vācijas valstsvienība, kuras rezultāts bija 2:42,348 minūtes. Pasaules kausa ieskaitē Latvijas izlase palika piektajā vietā, jo, ASV izlase izcīnīja otro vietu, bet Kanāda – ceturto. Bronzas medaļas Pasaules kausā pienācās Austrijas komandai. Latvijas kamaniņu braucēji Eiropas čempionātā bronzas medaļas ieguva ceturto gadu pēc kārtas.", "link": "https://www.delfi.lv/sports/news/winter_sports/luge/latvijas-kamaninu-brauceju-izlase-eiropas-cempionata-stafete-izcina-bronzas-medalas.d?id=48383123"},
{"title": "HK 'Rīga' pārbaudes spēlē piekāpjas Minskas 'Junostj'", "category": "Sports", "body": "Krievijas Jaunatnes hokeja līgas (MHK) klubs \"Rīga\" ceturtdien Daugavpilī pārbaudes spēlē ar 4:8 (0:1, 2:2, 2:5) piekāpās Baltkrievijas klubam Minskas \"Junostj\". \"Rīga\" komandas labā šajā mačā divus vārtus guva Māris Bičevskis, bet pa reizei izcēlās viņa maiņas partneri Elvis Biezais un Miks Indrašis. Šobrīd MHL turnīrā turpinās pārtraukums, bet spēles atsāksies 8.janvārī. Dienu vēlāk savu pirmo spēli pēc pārtraukuma aizvadīs arī \"Rīgas\" hokejisti, kas izbraukumā tiksies ar Voskresenskas \"Himik\" komandu no Krievijas. MHL Rietumu konferences Ziemeļrietumu divīzijas kopvērtējumā \"Rīga\" pašlaik ar 59 punktiem 32 spēlēs ieņem otro vietu, kamēr \"Junostj\" ar 45 punktiem 33 spēlēs tajā ieņem sesto vietu.", "link": "https://www.delfi.lv/sports/news/rigas_dinamo/news/hk-riga-parbaudes-spele-piekapjas-minskas-junostj.d?id=36112274"},
{"title": "HK 'Rīga' gada pirmajā spēlē zaudē Voskresenskā", "category": "Sports", "body": "Pirmajā spēlē pēc ziemas pārtraukuma Krievijas Jaunatnes hokeja līgas (KHL) regulārajā čempionātā HK \"Rīga\" Voskresenskā ar 1:2 (0:0, 1:1, 0:1) piekāpās vietējai \"Himik\" komandai. Neskatoties uz to, ka pirmajā trešdaļā rīdzinieki izdarīja divreiz vairāk metienu pa pretinieku vārtiem (metienu attiecība 10:5 HK \"Rīga\" labā), rezultāts šai spēlē netika atklāts, un tikai otrās trešdaļas sākumā tika gūti pirmie vārti šai mačā – Kristeru Gudļevski pārspēja Timofejs Tankajevs. Otrās trešdaļas 14. minūtē Artūrs Mickēvičs rezultātu izlīdzināja, taču tie palika rīdzinieku vienīgie vārti šai spēlē, kamēr \"Himik\" trešās trešdaļas sākumā guva vēl vienus vārtus – 2:1. Spēles pēdējā minūtē HK \"Rīga\" treneris Leonīds Tambijevs pieprasīja pusminūtes pārtraukumu un nomainīja vārtsargu pret sesto laukuma spēlētāju, taču vēlreiz izlīdzināt rezultātu rīdziniekiem neizdevās. Pirmdien komandas tiksies vēlreiz.", "link": "https://www.delfi.lv/sports/news/rigas_dinamo/news/hk-riga-gada-pirmaja-spele-zaude-voskresenska.d?id=36150396"},
{"title": "Latvijas pludmales volejbolistes dala piekto vietu U-18 Eiropas čempionātā", "category": "Sports", "body": "Latvijas jaunās pludmales volejbolistes Laura Avena/Ilze Liepiņlauska sestdien U-18 Eiropas čempionātā (EČ) piedzīvoja divus zaudējumus un turnīru noslēdza dalītā 5. vietā. Turnīra trešajā kārtā latvietēm zaudējumu sagādāja Vācijas pāris Bīneka/Veihenmaijere, kas uzvarēja divos setos ar 2:0 (21:17, 21:16), informēja organizatori. Ja Avena/Liepiņlauska uzvarētu nākamajā spēlē, viņas iekļūtu pusfinālā, taču arī dienas otrajā cīņā tika piedzīvota neveiksme ar 0:2 (13:21, 16:21) pret Krievijas komandu Suharevu/Uškovu. Zēnu konkurencē Raimonds Skumbiņš un Mārtiņš Šimkuss dalīja 13. vietu. Eiropas čempionāts Lutraki pilsētā, Grieķijā, noslēgsies svētdien.", "link": "https://www.delfi.lv/sports/news/other_kinds/voleyball/latvijas-pludmales-volejbolistes-dala-piekto-vietu-u-18-eiropas-cempionata.d?id=21838609"},
{"title": "Samoilovs/Sorokins ar uzvaru sāk turnīru Maljorkā", "category": "Sports", "body": "Pludmales volejbolisti Aleksandrs Samoilovs un Ruslans Sorokins ceturtdien ar uzvaru sāka ''World Tour'' turnīru Maljorkā (Spānijā), liecina organizatoru informācija. Pirmās kārtas spēlē Samoilovs/Sorokins 44 minūtēs ar 2:0 (21:18, 21:19) uzvarēja Vācijas komandu Matisiks/Bēkermans un otrajā kārtā spēlēs ar Austrijas komandu Doplers/Gartmaijers. Otrs Latvijas duets Mārtiņš Pļaviņš un Toms Šmēdiņš pirmajā kārtā ar 0:2 (17:21, 11:21) cieta zaudējumu pret Šveices komandu Laciga/Šniders. Tā kā sacensības norisinās pēc divmīnusu sistēmas, tad Pļaviņš/Šmēdiņš sacensības turpinās zaudētāju zarā, kur nākošajā kārtā tiksies ar van de Sandi/Spijkersu no Nīderlandes. Līdzīgā turnīrā Mislovicē (Polijā) ceturtdien pirmās kārtas spēli aizvadīja Inguna Minusa un Inese Jursone, kuras ar 2:0 (22:20, 21:19) uzvarēja Ukrainas komandu Ošeiko/Baburina. Otrajā kārtā latvietes tiksies ar Mariju Klaru/Kerolu no Brazīlijas.", "link": "https://www.delfi.lv/sports/news/other_kinds/voleyball/samoilovssorokins-ar-uzvaru-sak-turniru-maljorka.d?id=21880324"},
{"title": "Minusa/Jursone zaudē Pasaules kausa posma otrajā spēlē", "category": "Sports", "body": "Pasaules kausa izcīņas posma pludmales volejbolā, kas norisinās Polijas pilsētā Mislovicē, otrajā spēlē ceturtdien zaudējumu piedzīvoja Latvijas čempiones Inguna Minusa un Inese Jursone. Minusa un Jursone, kas izliktas ar 13. numuru, ar rezultātu 0-2 (17:21, 17:21) piekāpās brazīlietēm Marijai Klarai Salgadu/Karolinai Salgadu, kuras izliktas ar ceturto numuru. Ar šo Brazīlijas pāri Minusa/Jursone tikās arī iepriekšējā posmā Norvēģijā un piekāpās ar 0-2 (13:21, 21:23). Jau ziņots, ka pirmās kārtas spēlē latvietes ar 2-0 (22:20, 21:19) uzvarēja ukrainietes Gaļinu Ošeiko un Svitlanu Baburinu, kuras izsētas ar 20. numuru.", "link": "https://www.delfi.lv/sports/news/other_kinds/voleyball/minusajursone-zaude-pasaules-kausa-posma-otraja-spele.d?id=21880359"},
{"title": "HK 'Rīga' pārtrauc neveiksmju sēriju un pieveic 'Šerif'", "category": "Sports", "body": "Krievijas Jauniešu hokeja līgā (MHL) Rīgas \"Dinamo\" jauniešu komanda HK \"Rīga\" pēc piecu zaudējumu sērijas sestdien ar rezultātu 4:2 (2:0; 1:1;1:0) izcīnīja uzvaru pār Tveras apgabala \"Šerif\" komandu, liecina MHL informācija. Rīdzinieku labā vārtus guva Elvis Biezais, Miks Indrašis, bet Roberts Bukarts divas reizes precīzi raidīja ripu vārtos. Tveras komandā rezultatīvs bija Pavels Zotovs. Pirms iepriekšējās neveiksmju sērijas \"Rīga\" hokejisti uzvarēja desmit no 11 spēlēm. Tagad HK \"Rīga\" vēl aizvadīs vienu spēli savā laukumā, bet pēc tam lielākā daļa HK \"Rīga\" spēlētāju Latvijas U-20 izlases sastāvā dosies uz Baltkrieviju, kur spēlēs pasaules čempionātā pirmajā divīzijā.", "link": "https://www.delfi.lv/sports/news/rigas_dinamo/news/hk-riga-partrauc-neveiksmju-seriju-un-pieveic-serif.d?id=35552121"},
{"title": "HK 'Rīga' pēdējā šā gada spēlē zaudē 'Krasnaja Armija'", "category": "Sports", "body": "Hokeja kluba \"Rīga\" hokejisti šo gadu noslēdza ar zaudējumu, svētdien Krievijas Jaunatnes Hokeja līgas (MHL) regulārā čempionāta spēlē Piņķu ledus hallē piedzīvojot zaudējumu ar 0:4 (0:2, 0:2, 0:0) Maskavas \"Krasnaja Armija\". Faktiski pusi pirmā perioda rīdzinieki nospēlēja skaitliskajā mazākumā – HK \"Rīga\" hokejisti nopelnīja piecus noraidījumus, turklāt divreiz komanda palika trijatā pret pieciem pretiniekiem. Vienu no šiem vairākumiem \"Krasnaja Armija\" izmantoja, gūstot otros vārtus (Ņikita Kučerovs). Pirmos vārtus Igors Ožiganovs spēles trešajā minūtē guva, abām komandām spēlējot pilnos sastāvos. Arī otrajā trešdaļā maskavieši abus vārtus guva, esot skaitliskajā vairākumā. Trešos vārtus Aleksandrs Torčenoks guva perioda pirmajā minūtē, bet otros – Maksims Kudrjašovs perioda 17. minūtē. Maskavas jauniešu komandas vārtsargs Jegors Oseļedecs atvairīja visus rīdzinieku metienus pa vārtiem un \"Krasnaja Armija\" izcīnīja otro \"sauso\" uzvaru šosezon. Arī pēc šā zaudējuma HK \"Rīga\" saglabā pirmo vietu Ziemeļrietumu divīzijas kopvērtējumā, otrajā vietā triju punktu attālumā ir Čerepovecas \"Almaz\" vienība, kas gan aizvadījusi par divām spēlēm vairāk. Sezonu HK \"Rīga\" atsāks 2011. gadā, jo decembrī MHL čempionātā būs pauze, kas saistīta ar U-20 pasaules čempionātu pirmajā divīzijā, kurā Latvijas izlasi pārstāvēs arī KH \"Rīgas\" hokejisti.", "link": "https://www.delfi.lv/sports/news/rigas_dinamo/news/hk-riga-pedeja-sa-gada-spele-zaude-krasnaja-armija.d?id=35565579"},
{"title": "'Dinamo' atsāk treniņus", "category": "Sports", "body": "Pēc trijām brīvdienām Rīgas \"Dinamo\" atsākuši treniņus, gatavojoties nākamajam Kontinentālās Hokeja līgas (KHL) posmam, kas atsāksies 22. decembrī ar spēli pret Oļega Znaroka un Harija Vītoliņa trenēto Maskavas \"Dinamo\". Pirmajā treniņā gan nepiedalījās galvenais treneris Jūliuss Šuplers un vārtsargs Mikaēls Telkvists, kuri Rīgā atgriežas tikai piektdien, bet komandai jau pievienojās slovāku uzbrucējs Roberts Petrovickis.  Uz ledus neizgāja arī savainotie Sandis Ozoliņš un Kriss Holts, kurš aktīvi trenējās trenažieru zālē. Pamēģināja slidot no vēdera muskuļa sastiepuma atlabstošais Lauris Dārziņš, taču jau pēc neilga brīža viņš atstāja ledu. Uzbrucējs Marks Hartigans jau trenējās uz ledus, tomēr vēl nav pilnībā atguvis savu labāko sportisko formu, tādēļ treneri ļāva viņam trenēties pēc atsevišķas programmas. Jūliusa Šuplera palīgu Arta Ābola un Viktora Ignatjeva vadībā komanda aizvadīja intensīvu pusotru stundu ilgu treniņu. Tā kā uz ledus nebija neviena no pamatvārtsargiem, vārtus sargāja Edgars Lūsiņš un HK \"Rīga\" vārtsargs Toms Broks.  Laukuma spēlētāji slidoja šādos virknējumos – sarkanajos kreklos Vitālijs Karamnovs - Jānis Sprukts - Miķelis Rēdlihs, Jēkabs Rēdlihs, Krišjānis Rēdlihs; melnajos kreklos Aleknsadrs Ņiživijs - Roberts Petrovickis - Tomašs Surovijs, Oskars Cibuļskis, Guntis Galviņš; zilajos kreklos Mārtiņš Karsums, Marks Hartigans (treniņa gaitā aizstāja Andris Džeriņš), Ģirts Ankipāns, Arvīds Reķis, Kristaps Sotnieks; dzeltenajos kreklos Roberts Bukarts - Andris Džeriņš - Broks Troters, Jānis Andersons, Rodrigo Laviņš; zaļajos kreklos - Gints Meija, Ainārs Podziņš, Raimonds Vilkoits.  Rīgas \"Dinamo\" 22. decembrī \"Arēnā Rīga\" ar spēli pret Maskavas \"Dinamo\" uzsāks četru mājas spēļu sēriju, bet līdz tam komanda intensīvi trenēsies Piņķos.", "link": "https://www.delfi.lv/sports/news/rigas_dinamo/news/dinamo-atsak-treninus.d?id=35800157"},
{"title": "Tambijevu grib redzēt MHL Izaicinājuma kausa Rietumu izlases trenera amatā", "category": "Sports", "body": "Pēc Vjačeslava Bucajeva pāriešanas uz pieaugušo CSKA hokeja klubu, vakanta paliek Rietumu izlases trenera vieta Krievijas Jaunatnes hokeja līgas (MHL) Izaicinājuma kausa spēlē, un par galveno pretendentu uz šo amatu tiek nosaukts „HK „Rīga” treneris Leonīds Tambijevs, vēsta krievu mediji. Piektdien MHL direktoru sanāksmē tiks izskatīts jautājums par jauna trenera nozīmēšanu, un var notikt Leonīda Tambijeva apstiprināšanu šai amatā, raksta „Sport Ekspres”. Pēc laikraksta rīcībā esošās informācijas, par labu Latvijas jauniešu kluba vadītāja kandidatūrai runā fakts, ka KH „Rīga” ir pārliecinoši čempionāta līderi, turklāt Tambijevs pārzina Rietumu konferences spēlētājus, kas ļautu viņam nokomplektēt spēcīgu komandu. MHL preses sekretārs Aleksejs Toknonoženko no komentāriem atteicās, taču atzina, ka MHL ir „starptautiska līga, un nebūtu pārsteigums, ja Latvijas komandas treris vadītu Rietumu konferences izlasi”. MHL Izaicinājuma kausa spēle, kurā tiksies Rietumu un Austrumu izlases, notiks februārī Ufā.  Balsojumā par izlašu sastāviem , kas joprojām notiek MHL mājas lapā, Rietumu izlases pamatsastāvā dominē tieši HK „Rīga” spēlētāji.", "link": "https://www.delfi.lv/sports/news/rigas_dinamo/news/tambijevu-grib-redzet-mhl-izaicinajuma-kausa-rietumu-izlases-trenera-amata.d?id=35710495"},
{"title": "Vilmārs Sokolovs: Pirmie puiši ciemā? Labāk vienīgie!", "category": "Sports", "body": "Reizēm kāds naivāks cilvēks vēlas uzzināt manu viedokli, par to, kāda būs Latvijas regbija nākotne un kas jādara, lai tā veidotos pēc iespējas spožāka. Diemžēl mana atbilde tagad ir īsa, bet godīga: nekādas nākotnes nav – tādēļ neko tās labā darīt nevar. Varbūt pat nevajag. Man Latvijas regbijs ir miris. Protams, šobrīd, kad Putins plosa Ukrainu un karš draud pārmesties uz kaimiņvalstīm, Latvijas Regbija federācijā notiekošais vai nenotiekošais ir pilnīgi mazsvarīgs. Taču ir pieteikta jaunā spēļu sezona, būs pamanāma dažu klubu rosība laukumos, būs rosības imitācija federācijā. Tāpēc mums pašiem, ar regbiju sasaistītajiem, būtu vajadzība skaidrība, kur mēs īsti virzāmies vai mīcamies uz vietas. Mani pat neizbrīna, ka federācijai nav attīstības programmu, ko varētu izvērtēt, pakritizēt vai pacildināt. Ir tikai vispārējas deklarācijas par to, ka \"celsim, vairosim, popularizēsim\". Tukši saukļi. Viss, kas ir darīts pēdējos trijos gados, ir līmeņa kopīgošana – strikti uz leju. Tam pat nav bijis vajadzīgs Kovid-19 kā aizbildinājums. Federācija nodarbojas nevis ar sportiskās meistarības slīpēšanu, bet ar mēģinājumiem vājināt spēcīgākos klubus, lai padarītu Latvijas čempionātus par sētas līmeņa mačiem. Jā, tāds man šķiet LRF vadības cītīgi īstenotais \"māsterplāns\". Pārāk vienkāršots, iluzors un pilnīgi kaitīgs būtu pieņēmums, ka visu LRF problēmu un degradācijas sakne ir tās tagadējais prezidents Aivars Pilenieks. Protams, viņš ir ļoti kolorīts personāžs – ar savām huligāna manierēm un plātību, ar savu tēvišķo mīlestību, nodrošinot vīru R7 izlases trenera algu dēlam Arvim. Salīdzinājumam – Arvis Pilenieks un Dens Hārboro . Kvalitātes \"lēciens\" ir acīmredzams. Taču Pilenieka izravēšana neko kardināli nemainīs. Ne jau bez \"čakliem palīgiem\" viņš varēja iedzīvoties  Izglītības un zinātnes ministrijas  bezprecedenta prasībā atmaksāt izšķērdēto 16 000 eiro dotāciju. Pilenieks viens pats diez vai spētu ieviest shēmu, ka spēļu tiesneši, \"optimizējot\" nodokļus, tiek atalgoti ar dāvanu kartēm, kas rada LRF nepatikšanas ar Valsts ieņēmumu dienestu. Vienīgās zāles, kas tiešām var izārstēt Latvijas regbiju, būtu starptautiskās organizācijas \"World Rugby\" regulu konsekventa ievērošana. Taču tas nav izdevīgi LRF \"vairākumam\", kas tika radīts ar fiktīvu jeb čaulas klubu veidošanu. WR regulas cita starpā aizliedz tieši šādas blēdības: viena persona var būt tikai viena kluba īpašnieks, pārvaldnieks vai cits administratīvs darbinieks. Vienalga, pastarpināti vai tieši, caur uzņēmumiem vai radu saitēm, viens cilvēks pārstāv tikai vienu klubu. Punkts! Piemēram, mums, Latvijā, ir pieci klubi vienas – turklāt, šķiet, ne pārāk adekvātas – personas rokās. Tās ir piecas balsis LRF balsojumos. Turklāt šajos klubos nav neviena spēlētāja! To, kas vēl ir atlicis no Latvijas regbija, kontrolē un vada šādi iegūtu balsu īpašnieki. Ko par to domā valsts, sporta jumta organizācijas? Atbilde uz to ir pagājušā gadā sociālos tīklos ievietotā fotogrāfija no Māra Šmita, bijušā RAF kluba prezidenta, dzimšanas dienas svinēšanas draugu lokā. Tajā Einars Fogelis,  Latvijas Sporta federāciju padomes  prezidents, kopā ar LRF vadības \"aktīvu\" bravūrīgi lieto alkoholu, pārkāpjot Covid-19 dēļ noteiktos drošības ierobežojumus. Ar to ir pateikts viss! Ja viens klubs uzskata sevi par galveno, pat vienīgo Latvijas regbija vērtību, pieprasot pārējiem sev pielāgoties, tad tas vairs nav nekāds sporta attīstības muskulis. Tas jau ir augonis, kas sagandē visu ķermeni. Katru \"revolūciju\", ko aizvadītajos gados ir piedzīvojusi LRF, vadīja Māris Šmits, bijušais VDK ziņotājs, un egocentrisma pārņemtais Uldis Bautris. Jā tie paši, kuri vienīgo LRF vērtīgo aktīvu – Rīgas Hipodromu – nodeva futbola federācijai. Teritoriju, kas bija paredzēta kā Latvijas regbija centrs. Tam jau bija piešķirts \"International Rugby Board\" (tagad – WR) finansējums. Teritoriju, uz kuras tagad atrodas Olimpiskais centrs un ko par smuku naudu vēlāk kāds iepārdeva valstij. Kāpēc? Par vienu no viņiem ir 100% zināms, ka merkantilu iemeslu dēļ. Otrs...? Kādu Latvijas regbija lielo bildi viņš var redzēt, ja vienmēr rūp tikai paša patmīlība? Tā ir vēlme vienmēr garantēti būt pirmajiem puišiem ciemā. Vēl labāk – vienīgajiem. Novilkt regbiju līdz tam, ka laukumā paliek vien \" Miesnieki \" un varbūt kādi \"Rāmavas Lāči\", ar ko imitēt Latvijas čempionātu un savstarpēji karināt kaklā medaļas. Gluži tāpat savā laikā Vācijas Demokrātiskajā Republikā bija divas hokeja komandas – Berlīnes \"Dinamo\" un Drēzdenes klubs, kas valsts mačos dalīja laurus savā starpā. Taču tad LRF nāktos atrast ieganstus, kā izvairīties no starptautiskiem mačiem. Tajos šādus \"nacionālos čempionus\" gaidītu lieli un, pavisam noteikti, ne patīkami pārsteigumi. Es 2018.gadā kā LRF tehniskais direktors piedāvāju attīstības programmu. Taču viens klubs sāka to sabotēt – izlases startus, spēļu grafikus, visu! Pusgadu centāmies šo sabotāžu kaut kā pārvarēt, apiet, neitralizēt, vest cilvēkus pie prāta. Un tad, pēc absolūti neleģitīmām valdes vēlēšanām 2018.g jūnijā, mani pakalpojumi federācijas vadībai vairs nebija vajadzīgi. Paldies Dievam! Man nebija ne mazākās vēlmes turpināt palīdzēt ļautiņiem, kas paši grib, lai viņi tiktu apzagti. Te domāju ne tik prastu finanšu līdzekļu izsaimniekošanu , kas ir acīmredzama un milzīga apjomos (pēc rupjām aplēsēm, ir notrallināti virs 200 000 eiro), cik LAIKA un IESPĒJU nozagšanu. Naudu var sapelnīt, atrast sponsorus, piekļūt fondiem utt. Laiku un iespējas nekad neatjaunosi. Pēdējā iespēja ielekt izaugsmes vilcienā bija 2018.gadā, kad mēs noalgojām pasaules klases treneri Denu Hārboro – ar iespēju izmantot visus viņa sakarus pasaulē. Tad mēs apzinājām iespējas un jau vienojāmies ar tiešām visaugstākās klases Latvijas izcelsmes profesionāliem spēlētājiem no Velsas, Austrālijas, Jaunzēlandes, Anglijas par viņu iespēlēšanu Latvijas izlasē. Velsieti varēja iespēlēt tikai 2018.gadā, kad pastāvēja iespēja mainīt viņa valsts piederību caur olimpisko kvalifikāciju – pirms tam sportists pārstāvēja Velsas regbija-7 izlasi. Tad arī guvām pēdējo tiešām nozīmīgo Latvijas regbija panākumu – uzvaru Šauļos pār Lietuvu Eiropas regbija-7 \"Trophy\" divīzijā. Uzvaru Dena vadībā. Protams, jaunā valde – bez jebkāda morāla pamatojuma, bet kā vien mācēdama – šajā tiešām izcilajā brīdī gozējās citu gūto panākumu staros. No tā brīža – viss. Tikmēr leiši jau ir visaugstākajā iespējamajā Eiropas regbija 7 sacensību līmenī – \"Championship\". Lietuvas klubiem ar valsts un pašvaldību atbalstu ir uzceltas 4 klubu mājas, ierīkoti 5 jauni stadioni, izveidota sadarbības programma ar DĀR regbija savienību. Bet mēs esam, tur kur esam: bez klubu mājām, bez saviem stadioniem, bez kvalificētiem treneriem. Bez nākotnes.", "link": "https://www.delfi.lv/sports/news/analysis/vilmars-sokolovs-pirmie-puisi-ciema-labak-vienigie.d?id=54139654"},
{"title": "Minusai/Jursonei 17.vieta Pasaules kausa posmā", "category": "Sports", "body": "Latvijas pludmales volejbolistes Inese Jursone /Inguna Minusa piektdien, 5.septembrī, Pasaules kausa posmā Polijā ieņēma dalītu 17.vietu. Atgādinām, ka turnīru Jursone/Minusa iesāka ar uzvaru 2-0 (22:20, 21:19) pār Ukrainas pāri Gaļina Ošeiko/Svetlana Baburina, bet pēc tam ar 0-2 (17:21, 17:21) zaudēja brazīlietēm Marijai Klarai Selgadu/Karolīnai Salgadu.", "link": "https://www.delfi.lv/sports/news/other_kinds/voleyball/minusaijursonei-17vieta-pasaules-kausa-posma.d?id=21887088"},
{"title": "Federers - kolēģu un līdzjutēju mīlulis", "category": "Sports", "body": "Šveiciešu tenisistam Rodžeram Federeram, neskatoties uz ne pārāk veiksmīgo gadu, profesoonālās tenisa sezonas beigās tiks pasniegtas uzreiz trīs balvas, informē  ATP . Federeram tiks pasniegtas trīs ļoti īpašas balvas, kuru saņēmēju nosaka nevis punkti un situācija ATP rangā, bet gan kolēģu tenisistu un līdzjutēju balsojums. Šveicietis saņems \"Līdzjutēju mīluļa\" balvu, Stefana Erdberga balvu par sportisko cēlsirdību, kuras īpašnieku nosaka sportistu aptaujā, un Artūra Eša balvu par labdarību, ko pasniedz ATP. Balvas tiks pasniegtas sezonas noslēguma turnīrā, kas risinās šajā nedēļā. Pirmās raketes balvas īpašnieks vienspēlēs tiks noteikts vēlāk, uz to pretendē  Rafaels Nadals  un  Novāks Džokovičs , bet dubultspēlē to saņems Bobs un Maiks Braiani. Viņiem arī līdzjutēju balva kā labākajam tenisa pārim. Nākotnes zvaigznes balva piešķirta čeham Jirži Veselijam, bet gada progresa balva, aptaujājot tenisistus - spānim Pablo Karreno Bustam. Gada atgriešanos, sportistu skatījumā, ir veicis Rafaels Nadals.", "link": "https://www.delfi.lv/sports/news/other_kinds/teniss/federers-kolegu-un-lidzjuteju-milulis.d?id=43787292"},
{"title": "Slēpojumā 'Apkārt Alaukstam' dalībnieku skaita rekords", "category": "Sports", "body": "Sestdien 22.slēpojumā \"Apkārt Alaukstam\" trīs dažādās distancēs devās rekordliels dalībnieku skaits - vairāk nekā 2400. Turklāt, iekļaujot šo slēpojumu \"Euroloppet\" maratonu sērijā, tam piešķirts arī starptautisks vēriens, informēja pasākuma rīkotāji. ) 42 kilometru sporta distanci atklāja \"Euroloppet\" komisāri Freds Noiners un Kristians Šnīrsmeijers (Christian Schniersmayer). Šajā distancē kopumā startēja aptuveni 400 slēpotāju, arī kaimiņvalstu - Lietuvas, Igaunijas un Krievijas pārstāvji, kā arī dalībnieki no Ukrainas, Somijas, Vācijas, Itālijas un pat Jaunzēlandes. Kopvērtējumā 42 kilometru sporta distancē uzvarēja Ilmārs Bricis, savukārt sieviešu grupā - Līga Glāzere.  Savukārt 15 km slēpojumā par uzvaru sacentās aptuveni 2000 cilvēku. \"Man ir prieks, ka šogad mums šim slēpojumam izdevās piesaistīt tik plašu dalībnieku skaitu – gan profesionāļus, gan vienkārši šā sporta veida entuziastus. Mēs noteikti neapstāsimies pie šā rezultāta, jo mums ir kur augt un mēs tiecamies pēc tādas dalībnieku aktivitātes kā Tartu slēpošanas sacensībās – aptuveni 8000 cilvēku,\" uzsver maratonu kustības iniciators Lauris Špillers. Tautas slēpojuma līderi finišēja, cieši sekojot viens otram. Pēc sīvas cīņas pirmo vietu ieguva Roberts Slotiņš (00:39:54), 2.vietu - Edgars Piksons (00:40:25), 3.vietu – Oļegs Andrejevs (00:40:85). Tikmēr pirmā sieviešu kārtas slēpotāja – Inga Dauškāne - finišu šķērsoja, uzrādot laiku 44 minūtes 20 sekundes. Tuvākās sekotājas – 2.vietas ieguvēja Rasma Rudzīte (00:50:49), 3.vietas ieguvēja – Ieva Eglīte (00:54:09). Slēpojums \"Apkārt Alaukstam\" ir pirmās sacensības sešu maratonu sērijā, ko organizē \"Alpha Baltic Sport\". Nākamais pasākums gaidāms 21. maijā, kad ikviens var izaicināt sevi un piedalīties 182 kilometru UCI Eiropas tūres Jūrmalas grand PRIX. Savukārt jau 22. maijā ikviens var startēt kādā no Jūrmalas velomaratona trīs distancēm – 126, 60 un 14 kilometru distancē.", "link": "https://www.delfi.lv/sports/news/tautas-sports/slepojuma-apkart-alaukstam-dalibnieku-skaita-rekords.d?id=36672923"},
{"title": "Useins Bolts pieņēmis Mo Faraha izaicinājumu sacensties kopīgā skrējienā", "category": "Sports", "body": "Seškārtējais olimpiskais čempions, Jamaikas sprinta zvaigzne  Useins Bolts  ir pieņēmis divkārtējā olimpiskā čempiona, vidējo distanču skrējēja Mo Faraja izaicinājumu sacensties, ziņo ārzemju aģentūras. Farahs uzaicinājis Boltu \"skrieties\" labdarības pasākumā, un jamaikietis piekritis, vēsta \"Reuters\", un tagad ir atlicis izvēlēties distanci. \"1500 metri - tas ir par daudz,\" saka Bolts. \"Noskriet 600 metrus, es, protams, varu, jo tādu attālumu esmu skrējis treniņos. Bet ne 1500!\" Mo Farahs Dimanta līgas sacensībās Londonā šomēnes sasniedza personisko rekordu 3000 m skrējienā, bet jūlija vidū laboja Eiropas rekordu 1500 m distancē.", "link": "https://www.delfi.lv/sports/news/other_kinds/atlethics/useins-bolts-pienemis-mo-faraha-izaicinajumu-sacensties-kopiga-skrejiena.d?id=43521837"},
{"title": "Peineram un Šmitam atzīstamas debijas ULEB Eirolīgā", "category": "Sports", "body": "Latvijas basketbolists Rolands Šmits ceturtdien atzīstami debitēja Eiropas prestižākajā klubu turnīrā  ULEB  Eirolīgā, tomēr viņa pārstāvētā komanda \"Barcelona Lassa\" viesos ar 75:95 piekāpās  Maskavas CSKA . Šmits sev atvēlētajās nepilnās deviņās minūtēs guva septiņus punktus, izcīnīja divas atlēkušās bumbas un bloķēja vienu pretinieku metienu. Valmierieša kontā arī viena kļūda, divas piezīmes un divi izprovocētie pretinieku pārkāpumi. Latvijas basketbolists laukumā devās trešās ceturtdaļas vidū, kad CSKA bija jau 19 punktu pārsvars. Neilgi pēc tam viņš iemeta trijnieku, bet līdz trešās ceturtdaļas beigām nospēlētajās sešās minūtēs bija guvis septiņus punktus. Pēdējās ceturtdaļas sākumā Šmits izcēlās ar bloķētu metienu un izcīnītu atlēkušo bumbu, bet pēc nospēlētām divām ar pusi minūtēm tika nomainīts un laukumā vairs neatgriezās. CSKA rindās rezultatīvākais ar 18 punktiem bija Korijs Higinss, bet 17 punktus guva Nando de Kolo. \"Barcelona Lassa\" sastāvā 15 punktus guva Kails Kuričs, bet Šmits bija ceturtais rezultatīvākais komandā. Lieliska debija, savai komandai gan arī zaudējot, ULEB Eirolīgā padevās Žanim Peineram. Latvijas basketbolists guva 12 punktus, bet Stambulas \"Darussafaka\" ar 93:109 piekāpās Eirolīgas čempionei \"Real Madrid\". Peineram bija ceturtais lielākais spēles laiks komandā, nospēlētajās 20:26 minūtēs viņš guva 12 punktus, izcīnīja divas atlēkušās bumbas. Peinera spēlētāja lietderības indekss bija \"+13\", kas bija otrs labākais komandā. Šajā sezonā seši Latvijas basketbolisti spēlē Eirolīgas komandās. Ceturtdien \"Darussafaka\" rindās debiju Eirolīgā piedzīvoja  Žanis Peiners , bet piektdien dalību Eirolīgā sāks Jāņa Strēlnieka un Jāņa Timmas pārstāvētā Pireju \" Olympiacos \",  Dairis Bertāns  un Milānas \"Olimpia\", kā arī Anžejs Pasečņiks un spāņu vienība \"Herbalife\".", "link": "https://www.delfi.lv/sports/news/basketbols/peineram-un-smitam-atzistamas-debijas-uleb-eiroliga.d?id=50482631"},
{"title": "'Knicks' piesaista Krisu Bošu kā padomdevēju debitantam Kevinam Noksam", "category": "Sports", "body": "Latviešu basketbolista Kristapa Porziņģa pārstāvētā Nacionālās basketbola asociācijas ( NBA ) vienība Ņujorkas \" Knicks \" kā padomdevēju šovasar draftā izraudzītajam Kevinam Noksam piesaistījusi pazīstamo Krisu Bošu. Četrās pirms sezonas aizvadītajās pārbaudes spēlēs vien 19 gadus vecais Nokss demonstrējis nestabilu sniegumu, bet, lai spēlētāju iepazīstinātu ar līgā notiekošo un motivētu attīstīties, \"Knicks\" kā padomdevēju piesaistījusi Bošu, kurš pēdējos gados nevar spēlēt veselības problēmu dēļ. \"Bošam ar Noksu bija saruna par Krisa debijas sezonu un to, kā viņš mācījās no tās un piespieda sevi strādāt treniņos,\" laikrakstam \"The New York Post\" teica \"Knicks\" galvenais treneris Deivids Fizdeils, kurš savulaik kā asistents Maiami \"Heat\" klubā strādāja ar Bošu. \"Domāju, tie bija ļoti vērtīgi padomi no spēlētāja, kurš arī savulaik draftēts ar augstu numuru un no kura tika gaidīts daudz. Kevins pamatīgi ieklausījās.\" Četrās pirmssezonas pārbaudes spēlēs Nokss vidēji izcēlies ar 10,2 punktiem un 7,2 atlēkušajām bumbām, taču realizējis metienus vien ar 34,9% precizitāti. Šī gada draftā viņš tika izvēlēts ar devīto numuru. Tikmēr Bošs 2003.gada draftā tika izraudzīts ar ceturto numuru, bet ar \"Heat\" komandu viņš 2012. un 2013.gadā kļuva par NBA čempionu. Sagaidāms, ka Bošs arī turpmāk varētu regulāri apciemot \"Knicks\" nometni. Šī gada augustā 34 gadus vecais Bošs vēl joprojām pauda apņemšanos NBA atgriezties kā spēlētājs. Viņš nav spēlējis jau divarpus gadus jeb kopš brīža, kad viņa kājā tika konstatēti asins recekļi. Savukārt vēlāk tie tika novēroti arī plaušās, kā rezultātā basketbolistam nācās ārstēties slimnīcā. Bošs karjeras laikā spēlējis 11 NBA Visu zvaigžņu spēlēs. 2008.gadā viņš ASV izlases sastāvā kļuva par olimpisko čempionu.", "link": "https://www.delfi.lv/sports/news/basketbols/knicks-piesaista-krisu-bosu-ka-padomdeveju-debitantam-kevinam-noksam.d?id=50484363"},
{"title": "Karsums saņēmis līguma piedāvājumu no Maskavas 'Dinamo'", "category": "Sports", "body": "Latvijas uzbrucējs  Mārtiņš Karsums  ir viens no 11 brīvajiem aģentiem, kuriem Maskavas \" Dinamo \" ir piedāvājuši līgumus, ziņo izdevums \"Sport Ekspress\". Līdz ar Karsumu šāds priekšlikums izteikts arī aizsargiem Jakovam Rilovam un Andrejam Kuteikinam, uzbrucējam Dastinam Boidam un vārtsargam Aleksandram Jerjomenko. Kā ziņojām, kluba algu parādu dēļ  Kontinentālās hokeja līgas  (KHL) disciplinārā komisija un Krievijas Hokeja federācija  piešķīra neierobežotā brīvā aģenta statusu 42 Maskavas \"Dinamo\" sistēmas hokejistiem , ieskaitot Mārtiņu Karsumu, kurš šajā klubā aizvadījis pēdējās divas sezonas. Pēc brīvā aģenta statusa iegūšanas  uz citiem KHL klubiem jau ir pārgājuši vairāki Maskavas \"Dinamo\" spēlētāji .", "link": "https://www.delfi.lv/sports/news/rigas_dinamo/news/karsums-sanemis-liguma-piedavajumu-no-maskavas-dinamo.d?id=49026173"},
{"title": "Reabilitē dopinga dēļ pirms Rio diskvalificēto daudzsološo Meksikas paukotāju", "category": "Sports", "body": "Meksikāņu paukotājai Paolai Pliego ir noņemta dopinga diskvalifikācija, kuras dēļ viņa izlaida 2016. gada Riodežaneiro olimpiskās spēles, informē Starptautiskās  Paukošanas  federācija (FIE). 22 gadus vecās paukotājas analīzēs Panamerikas čempionātā šā gada jūnijā atklāja stimulantu modafinilu, kura līmenis sportistes asinīs bija 540 nanogrami un ar ko ārstē narkolepsiju. Pliego noliedza apzinātu dopinga lietošanu, taču viņai tika aizliegts startēt Rio. Atkārtotā analīžu pārbaude, kas pēc Pasaules Antidopinga aģentūras ( WADA ) pieprasījuma tika veikta WADA laboratorijā Ķelnē, uzrādīja negatīvu rezultātu un diskvalifikācija sportistei bija jānoņem. Vācu ārsts Hanss Geijers, kurš veica atkārtoto testu, norādījis, ka attiecīgās substances pārbaudei bija jāizmanto cita metode nekā pielietotā. \"Es neļaušu šim notikumam, ko gribu atstāt pagātnē, ietekmēt manu sportisko karjeru,\" paziņojumā tviterī teikusi sportiste. \"Tagad mans mērķis ir izcīnīt olimpisko medaļu  Meksikai  un novēlēt to valstij, kuru mīlu un lepojos pārstāvēt. Panamerikas čempionātā Pliego izcīnīja sudraba medaļu paukošanā ar zobenu komandu ieskaitē, bet pirms gada tajā pat turnīrā ieguva bronzu. Savā aizstāvībā Pliego norādīja, ka cieš no astmas un zāles, ko viņa lieto šai slimībai, kombinācijā ar modafinilu var izraisīt letālu iznākumu.", "link": "https://www.delfi.lv/sports/news/other_kinds/other/reabilite-dopinga-del-pirms-rio-diskvalificeto-daudzsoloso-meksikas-paukotaju.d?id=48043335"},
{"title": "Tribuncovam divas rezultatīvas piespēles Zviedrijas hokeja čempionāta spēlē", "category": "Sports", "body": "Ar divām rezultatīvām piespēlēm Zviedrijas hokeja čempionāta spēlē izcēlies latviēšu hokejists Atvars Tribuncovs, tomēr viņa pārstāvētais \"MODO Hockey\" ar 2:3 (0:0, 1:2, 1:1) piekāpās \"Skelleftea AIK\" vienībai. Vēl vienā spēlē graujošu uzvaru izcīnīja latviešu hokejista Rodrigo Laviņa pārstāvētā \"Sodertelje\" komanda, kas savā laukumā ar 7:0 (2:0, 3:0, 2:0) pārspēja \"Frolunda\" vienību. Laviņš laukumā aizvadīja 12 minūtes, nopelnīja divu minūšu noraidījumu, tomēr viņa lietderības koeficients bija pozitīvs +1. Kopvērtējuma tabulā \"MODO Hockey\" atrodas septītajā vietā, bet \"Sodertelje\" atrodas desmitajā vietā 12 komandu konkurencē.", "link": "https://www.delfi.lv/sports/news/hokejs/tribuncovam-divas-rezultativas-piespeles-zviedrijas-hokeja-cempionata-spele.d?id=19845815"},
{"title": "Cauce Eiropas čempionātā izcīna sesto vietu; otro braucienu atceļ", "category": "Sports", "body": "Eiropas čempionātā kamaniņu sportā, kas notiek paralēli ar Pasaules kausa izcīņas piekto posmu Kēnigszē trasē Vācijā, ceturtdien laika apstākļu dēļ atcēla otro braucienu, un Latvijas sportiste Elīza Cauce izcīnīja sesto vietu. Visas dienas garumā sportistiem nācās samierināties ar sniegšanu, tomēr, sākoties dāmu sacensību otrajam braucienam, organizatori nolēma to atcelt un medaļas sadalīt pēc pirmā brauciena rezultātiem. Otro braucienu gan paspēja veikt astoņas sportistes. Pirmajā braucienā Cauce finišu sasniedza pēc 51,770 sekundēm, kas bija par 0,592 sekundēm lēnāk nekā tā brīža līderei Natālijai Geizenbergerei no Vācijas. Pēc pirmā brauciena Pasaules kausa vērtējumā Latvijas kamaniņu braucēja bija septītajā vietā, bet tā kā viņai priekšā atradās kanādiete Aleksa Gouga, tad Eiropas čempionāta vērtējumā viņa ieņēma sesto vietu. Savukārt līdz labāko trijniekam latvietei pietrūka 0,337 sekundes. Otrai Latvijas kamaniņu braucējai  Ullai Zirnei  pirmais brauciens nebija veiksmīgs, un viņa Pasaules kausa vērtējumā ieņēma vien 23. vietā 24 sportistu konkurencē. Savukārt Eiropas čempionāta vērtējumā viņai 16. pozīcija. Trasi latviete veica 53,091 sekundē, kas bija par 1,913 sekundēm lēnāk nekā līderei. Otrajā vietā aiz jaunās Eiropas čempiones Geizenbergeres ierindojās krieviete Tatjana Ivanova (+0,151), bet Tatjana Hefnere ieņēma trešo vietu (+0,255).", "link": "https://www.delfi.lv/sports/news/winter_sports/luge/cauce-eiropas-cempionata-izcina-sesto-vietu-otro-braucienu-atcel.d?id=48378845"},
{"title": "Piekto zaudējumu pēc kārtas piedzīvo HK 'Rīga'", "category": "Sports", "body": "Krievijas Jauniešu hokeja līgā (MHL) ceturtdien piekto zaudējumu pēc kārtas piedzīvoja Rīgas \"Dinamo\" jauniešu komanda HK \"Rīga\", kas \"Arēnā Rīga\" ar 2:4 (1:1, 0:0, 1:3) piekāpās Maskavas \"Spartak\" jauniešiem. Pirms šīs neveiksmju sērijas \"Rīga\" hokejisti uzvarēja desmit no 11 spēlēm. Divreiz spēles laikā HK \"Rīga\" atspēlējās, taču beigās tomēr piedzīvoja zaudējumu. Pēdējos vārtus \"Spartak\" jaunieši guva 14 sekundes pirms mača beigām, kad jau bija nomainīts HK \"Rīga\" vārtsargs Kristers Gudļevskis. HK \"Rīga\" labā vārtus guva Juris Upītis un Raimonds Vilkoits. Tagad HK \"Rīga\" vēl aizvadīs divas spēles savā laukumā, bet pēc tam lielākā daļa  HK \"Rīga\" spēlētāju Latvijas U-20 izlases sastāvā  dosies uz Baltkrieviju, kur spēlēs pasaules čempionātā pirmajā divīzijā.", "link": "https://www.delfi.lv/sports/news/rigas_dinamo/news/piekto-zaudejumu-pec-kartas-piedzivo-hk-riga.d?id=35512623"},
{"title": "Opuļskis: HK 'Rīga' spēlētāji vienkārši ir pārguruši", "category": "Sports", "body": "Pēc piedzīvotā piektā zaudējuma pēc kārtas hokeja kluba \"Rīga\" ģenerālmenedžeris Juris Opuļskis atzina, ka jaunie hokejisti no lielās slodzes \"vienkārši ir pārguruši\". \"Nepilna mēneša laikā esam aizvadījuši 16 spēles, un tā nav joka lieta. Ar to arī varētu izskaidrot šo zaudējumu sēriju, jo puiši ir vienkārši pārguruši. Visam ir savs limits, un nevajadzētu būt tā, ka hokeja ir par daudz, jo tad jau vairs acīs neparādās degsme,\" saka Opuļskis. Krievijas Jaunatnes hokeja līgas (MHL) turnīrā startējošā komanda \"Rīga\" zaudējusi pēdējās piecās spēlēs, kas ir garākā neveiksmju sērija vienības pastāvēšanas vēsturē.  HK \"Rīga\" komanda tikai otrdien noslēdza smagu astoņu izbraukuma spēļu sēriju, kas ilga nepilnas divas nedēļas. Šajā sērijā Latvijas klubs zaudēja pēdējās četrās cīņās. Taču jau ceturtdien \"Rīga\" komanda aizvadīja nākamo spēli savā laukumā un ar 2:4 zaudēja Maskavas \"Spartak\" hokejistiem. Šogad \"Rīga\" komandai atlicis aizvadīt vēl tikai divas spēles, kas risināsies sestdien un svētdien. Decembra vidū sāksies pasaules čempionāts U-20 vecuma grupā pirmajā divīzijā, kurā Latvijas izlasi pārstāvēs lielākā daļa \"Rīgas\" komandas hokejistu, bet gadu mijā Raimonds Vilkoits MHL izlases sastāvā aizvadīs mačus ASV. \"Runājot par U-20 kandidātiem, kas spēlē mūsu komandā, viņi šogad pēdējo spēli aizvadīs 5.decembrī, tāpat arī pārējie hokejisti, jo pēc šīs spēles iestāsies pārtraukums līdz janvārim. Taču komandai šajā laikā treniņi turpināsies, bet, protams, būs arī brīvdienas,\" teica Opuļskis. \"Rīgas\" komandas ģenerālmenedžeris arī pastāstīja, ka visi hokejisti, kas ir iekļauti Latvijas U-20 kandidātos, tiks atbrīvoti, lai piedalītos pasaules čempionātā: \"Latvijas izlasi pārstāvēt vienmēr ir gods, un neviens netiks aizturēts. Mūsu komandas vadība pret to izturas ar ļoti lielu cieņu.\" ā ziņots, \"Rīgas\" komandai 11.decembrī bija plānots spēkoties ar latvieša Ronalda Cinka pārstāvēto Dmitrovas \"Kriļja sovetov\" komandu, kas ir tikai divas dienas pirms Latvijas izlases pirmās spēles Baltkrievijas pilsētā Bobruiskā. Tomēr šonedēļ šī spēle oficiāli tika pārcelta uz nākamā gada 18.februāri un notiks pirms Rīgas \"Dinamo\" spēles ar Magņitogorskas \"Metallurg\" vienību. \"Arī janvārī komandai ir paredzama ļoti smaga sešu izbraukuma spēļu sērija. Kalendārs tiešām ir ļoti intensīvs un smags, taču neko darīt - jāspēlē un jācīnās,\" teica Opuļskis. MHL Rietumu konferences Ziemeļrietumu divīzijas kopvērtējumā \"Rīga\" ar 56 punktiem 30 spēlēs joprojām saglabā pirmo vietu.", "link": "https://www.delfi.lv/sports/news/rigas_dinamo/news/opulskis-hk-riga-speletaji-vienkarsi-ir-pargurusi.d?id=35534683"},
{"title": "HK ‘Rīga’ hokejisti pārliecinoši līderi MHL Izaicinājuma kausa balsojumā", "category": "Sports", "body": "Hokeja kluba „Rīga” spēlētāji ir izvirzījušies pārliecinošā vadībā Krievijas Jaunatnes līgas (MHL) Izaicinājuma kausa balsojumā, kurā līdzjutēji izvēlas Austrumu un Rietumu izlases pamatsastāvu. Pēc pirmās balsojuma nedēļas Rietumu izlases uzbrucēju izvēles galvgalī ar 1103 balsīm ir Raimonds Vilkoits, viņam seko Juris Upītis (894 balsis), trešais – Vitālijs Karamnovs (801 balss). Viņiem seko „SKA-1946”) uzbrucējs Ņikita Točickis (579 balsis). Arī aizsargu balsojumā situācija ir līdzīga – līderu trijniekā ir tikai HK „Rīga” spēlētāji. Līderis ar 1041 balsīm ir Mārtiņš Porejs, 711 balsis ir Artūram Salijam, Aleksandram Galkinam – 614 balsis. Vārtsargu konkurencē Kristeram Gudļevskim ir divreiz vairāk balsu nekā tuvākajam sekotājam – par Kristeru atdotas 1221 balss, par „Himik” vārtsargu Jaroslavu Proskurinu – 556 balsis. Līdzjutēju interneta balsojums, kas notiek  MHL mājas lapā , noslēgsies 25. janvārī. Izaicinājuma kausa spēle notiks 12. februārī Ufā.", "link": "https://www.delfi.lv/sports/news/rigas_dinamo/news/hk-riga-hokejisti-parliecinosi-lideri-mhl-izaicinajuma-kausa-balsojuma.d?id=35048251"},
{"title": "Divi HK ‘Rīga’ hokejisti atzīti par nedēļas labākajiem MHL spēlētājiem", "category": "Sports", "body": "HK „Rīga” vārtsargs Kristers Gudļevskis un aizsargs Mārtiņš Jakovļevs līdz ar Jekaterinburgas „Avto” uzbrucēju Filipu Savčenko atzīti par aizvadītās nedēļas labākajiem Krievijas Jaunatnes hokeja līgas (MHL) spēlētājiem, vēsta MHL mājas lapa. Jau ziņojām, ka HK „Rīga” pagājušonedēļ līdz septiņām uzvarām pagarināja savu panākumu sēriju, izbraukumā pārspējot Orenburgas „Belije Tigri” un divās mājas spēlēs - Minskas „Zubri”. Gudļevskis šajās spēlēs ielaida trīs vārtus, vienu maču pabeidza „sausā”, un atvairīto metienu procents sasniedza 97,8%. HK „Rīga” aizsargs Mārtiņš Jakovļevs aizvadītajās trijās spēlēs guva vienus vārtus, izdarīja divas rezultatīvas piespēles un viņa lietderības koeficients bija +6. Par nedēļas labāko MHL uzbrucēju atzīts Jekaterinburgas „Avto”, kurš četrās spēlēs guva piecus vārtus un izdarīja piecas rezultatīvas piespēles. Viņš punktus guvis jau deviņās spēlēs pēc kārtas.", "link": "https://www.delfi.lv/sports/news/rigas_dinamo/news/divi-hk-riga-hokejisti-atziti-par-nedelas-labakajiem-mhl-speletajiem.d?id=35053951"},
{"title": "Piekto reizi karjerā Pasaules kausu izcīna Bjērndalens", "category": "Sports", "body": "Par 2007./2008.gada Pasaules kausa uzvarētāju kļuva izcilais norvēģu biatlonists Ūle Einars Bjērndalens, kurš priekšpēdējā posmā Krievijas pilsētā Hantimansijskā  svētdien, 9.martā, bija astotais 15 kilometru distancē ar kopējo startu. Bjērndalens Pasaules kausu izcīna piekto reizi savā karjerā. Bjērndalens šodien nodrošināja sev arī uzvaru Pasaules kausa kopvērtējumā masu starta disciplīnā. Trīs sacensības pirms sezonas beigām Pasaules kausa kopvērtējumā Bjērndalens par 169 punktiem apsteidz tuvāko sekotāju krievu Dmitriju Jarošenko, kurš līdz ar to vairs nevar pat teorētiski apsteigt izcilo norvēģi. Bjērndalenam kopvērtējumā ir 851 punkts, Jarošenko – 682 punkti, bet trešais ar 594 punktiem ir cits norvēģis Emīls Hegle Svendsens. No Latvijas biatlonistiem šosezon pie punktiem ticis ir tikai Ilmārs Bricis, kurš ar 71 punktu ieņem 41.vietu.", "link": "https://www.delfi.lv/sports/news/winter_sports/biathlon/piekto-reizi-karjera-pasaules-kausu-izcina-bjerndalens.d?id=20465187"},
{"title": "Var nenotikt Pasaules kausa pēdējais posms biatlonā", "category": "Sports", "body": "Slikto laika apstākļu dēļ šīs nedēļas nogalē Norvēģijas pilsētā Holmenkolenā varētu arī nenotikt 2007./2008.gada sezonas Pasaules kausa izcīņas pēdējais posms biatlonā. Pasaules kausa pēdējā posmā ceturtdien un piektdien paredzētas sacensības sprintā (attiecīgi sievietēm un vīriešiem), sestdien notiks iedzīšanas sacensības, bet svētdien risināsies sacensības ar kopējo startu.", "link": "https://www.delfi.lv/sports/news/winter_sports/biathlon/var-nenotikt-pasaules-kausa-pedejais-posms-biatlona.d?id=20483965"},
{"title": "Samoilovs/Pļaviņš uzvar Gštādes 'Grand Slam' pamatturnīra otrajā spēlē", "category": "Sports", "body": "Latvijas pludmales volejbolisti Aleksandrs Samoilovs un Mārtiņš Pļaviņš ceturtdien izcīnīja uzvaru Gštādes \"Grand Slam\" pamatturnīra grupu sacensību otrajā spēlē. Pamatturnīra pirmās kārtas spēlē Samoilovs un Pļaviņš ar rezultātu 0-2 (20:22, 18:21) piekāpās Francijas duetam Gilermam Delofū un Janikam Salveti, kuri ir izlikti tikai ar 21.numuru. Nākošo spēlē pamatturnīrā Samoilovs un Pļaviņš aizvadīs piektdien. \"Grand Slam\" turnīros ir citāda izspēles sistēma nekā FIVB Pasaules kausa posmos. 32 pamatturnīra pāri tiek sadalīti astoņās grupās - pa četriem pāriem katrā. Lai turpinātu dalību turnīrā, ir jāieņem vismaz trešā vieta grupā. Grupas uzvarētājs uzreiz nodrošina vietu 16 labāko skaitā, bet otrās un trešās vietas ieguvēji aizvada vienas kārtas izslēgšanas cīņu ar pārējo grupu otro un trešo vietu ieguvējiem. Ceturtajā vietā esošās komandas turnīru noslēdz dalītā 25.-32.vietā. Izslēgšanas spēlēs cīņa nenorisinās pēc \"divmīnus\" sistēmas, kā tas ir Pasaules kausa posmos - pēc grupu turnīra zaudējums nozīmē turnīra beigas, kas gan neattiecas uz pusfināliem, jo notiek arī cīņa par trešo vietu", "link": "https://www.delfi.lv/sports/news/other_kinds/voleyball/samoilovsplavins-uzvar-gstades-grand-slam-pamatturnira-otraja-spele.d?id=21463104"},
{"title": "Astoņu spēļu izbraukumu HK ‘Rīga” noslēdz ar zaudējumu 'Kriļja Sovetov'", "category": "Sports", "body": "Hokeja klubs „Rīga” ar zaudējumu noslēdza astoņu spēļu izbraukuma turneju, otrdien Krievijas Jaunatnes hokeja līgas (MHL) regulārā čempionāta spēlē Dmitrovā ar 2:6 (0:1, 1:2, 1:3) piekāpjoties Ronalda Cinka pārstāvētajam „Kriļja Sovetov” un piedzīvojot ceturto zaudējumu pēc kārtas. Spēli aktīvāk iesāka mājinieki, taču viņus apturēja noraidījums pirmā perioda trešajā minūtē, un iniciatīvu pārņēma rīdzinieki, taču Pāvels Šegalo „Kriļja Sovetov” vārtos strādāja pārliecinoši. 15. minūtē tika atklāts spēles rezultāts – Dmitrijs Kagarļickis izvirzīja vadībā mājiniekus. Otrā perioda 15. minūtē rezultāts ja bija 2:0 „Kriļja Sovetov” labā (Aleksandrs Deņežkins), taču arī rīdzinieki beidzot pārspēj Pāvelu Šegalo – 18. minūtē Vladislavs Dobreņkijs gūst pirmos HK „Rīga” vārtus šai spēlē. Amirans Kurtanidze perioda pēdējā minūtē gan atjaunoja divu vārtu pārsvaru „Kriļja Sovetov” labā – 3:1. Trešais periods izvērtās ļoti neveiksmīgs rīdziniekiem – ielaistas vēl trīs ripas, bet paši guva tikai vienus vārtus. „Kriļja Sovetov” labā rezultatīvi bija vēlreiz Aleksandrs Deņežkins un Artjoms Maslovs, panākot 5:2 mājinieku labā. Pēc piektās ripas ielaišanas Uldi Čalpu rīdzinieku vārtos nomainīja Kristers Gudļevskis, kurš tomēr nenospēlēja „sausā” - spēles pēdējā minūtē Dmitrijs Kagarļickis guva sestos vārtus, mājiniekiem esot skaitliskajā mazākumā. Otros vārtus HK „Rīga” labā trešajā trešdaļā guva Juris Upītis.  Latvijas hokejists Ronalds Cinks šai spēlē ar rezultativitātes punktiem neizcēlās. Tādējādi HK „Rīga” divu nedēļu laikā aizvadītajā astoņu izbraukuma spēļu sērijā izcīnīja trīs uzvaras un piedzīvoja piecus zaudējumus. Nākamo spēli rīdzinieki aizvadīs mājās, 2. decembrī uzņemot „Spartak” jaunos hokejistus.", "link": "https://www.delfi.lv/sports/news/rigas_dinamo/news/astonu-spelu-izbraukumu-hk-riga-nosledz-ar-zaudejumu-krilja-sovetov.d?id=35469867"},
{"title": "Nosaukti Latvijas U-20 hokeja izlases kandidāti dalībai PČ", "category": "Sports", "body": "Latvijas U-20 hokeja izlases galvenais treneris Leonīds Beresņevs nosaucis 30 kandidātus valstsvienības sastāvā gaidāmajam pasaules čempionāta turnīram pirmajā divīzijā, kas notiks Baltkrievijā, Bobruiskā. Plānots, ka visi 30 jaunie hokejisti no 6. līdz 11. decembrim Jelgavā aizvadīs treniņus, kuru laikā gatavosies gaidāmajam turnīram.  Puse no kandidātiem pārstāv HK \"Rīga\", vēl seši - \"Liepājas metalurgs\", bet pa vienam no \"Zemgale\"/JLSS un HS Rīga/LSPA. Septiņi spēlētāji pārstāv ārzemju klubus.  Beresņeva nosauktie kandidāti ir vārtsargi Jānis Kalniņš (\"Liepājas metalurgs\"), Kristers Gudļevskis (HK \"Rīga\") un Jānis Auziņš (\"Zemgale\"/JLSS), aizsargi Ēriks Ševčenko, Mārtiņš Porejs, Mārtiņš Jakovļevs, Artūrs Salija, Kārlis Kalvītis, Edgars Dīķis un Reinis Demiters (visi - HK \"Rīga\"), Raimonds Tūbelis, Kristers Freibergs (abi - \"Liepājas metalurgs\"), kā arī Ralfs Freibergs (\"Texas Tornado HC\", ASV) un uzbrucēji Māris Bičevskis, Juris Upītis, Elvijs Biezais, Dāvis Straupe, Vladislavs Dobreņkijs, Artūrs Mickevičs un Edgars Kurmis (visi - HK \"Rīga\"), Māris Diļevka, Egils Kalns, Bruno Zabis (visi - \"Liepājas metalurgs\"), Maksims Firsovs (HS \"Rīga\"/LSPA), Ronalds Ķēniņš (\"GKC Lions\", Šveice), Ronalds Vīgners (\"Reims Champagne\", Francija), Ģirts Jansons (\"Muik Hockey\", Somija), Nils Semjonovs (\"Aberdeen Wings\", ASV), Kristians Pelšs (\"Edmonton Oil Kings\", Kanāda) un Zemgus Girgensons (\"Dubuque Fighting Saints\", ASV).  Galvenā trenera rīcībā visi kandidāti būs 5. decembrī, tajā skaitā arī 15 HK \"Rīga\" hokejisti, kuri pēc MHL spēles ar \"Krasnaja armija\" dosies uz treniņnometni Jelgavā. Galīgo sastāvu treneris plāno nosaukt 10. decembrī. Paredzēts, ka juniori 11. decembrī aizvadīs rīta treniņu un vakarā jau izbrauks uz Bobruisku. Pirmā spēle Latvijas U - 20 hokejistiem paredzēta 13. decembrī, kad pretī stāsies Lielbritānijas U-20 izlase.", "link": "https://www.delfi.lv/sports/news/hokejs/nosaukti-latvijas-u-20-hokeja-izlases-kandidati-dalibai-pc.d?id=35461681"},
{"title": "Pēc neieskaitītiem vārtiem 'Dinamo' piedzīvo zaudējumu Kazaņā", "category": "Sports", "body": "Kontinentālās hokeja līgas (KHL) regulārā čempionāta spēlē svētdien Rīgas \"Dinamo\" izbraukumā pēc cīņas izšķirošā brīdī strīdīgā epizodē tiesneša pieņemta nelabvēlīga lēmuma ar 1:2 (0:0, 0:0, 1:2) piekāpās Gagarina kausa ieguvējiem Kazaņas \"Ak Bars\", kurā spēlē bijušais rīdzinieku uzbrucējs Marsels Hosa. Pēdējās trešdaļas 13.minūtē Aleksejs Jemeļins vairākumā vadībā izvirzīja \"Ak Bars\", bet pēc trīs minūtēm arī vairākumā Mārtiņš Karsums izlīdzināja rezultātu. Uzvaras vārtus nepilnas trīs minūtes pirms cīņas beigām Kazaņas komandai guva Jevgeņijs Bodrovs. Strīdīgā situācija notika apmēram minūti pēc Karsuma gūtajiem vārtiem. \"Dinamo\" pretuzbrukumā Sprukts iedeva piespēli Miķelim Rēdliham, kurš ātrumā cīnījās ar vienu no \"Ak Bars\" aizsargiem. Ripa trāpīja Rēdliham pa nūju, tad hokejistiem un ielidoja vārtos. Pēc video atkārtojuma noskatīšanās vārtu guvums netika skaitīts, norādot, ka \"vārti gūti ar kāju\". \"Dinamo\" vārtus mača sākumā sargāja Kriss Holts, taču septītajā minūtē viņš guva traumu, un laukumā devās Mikaēls Telkvists. Salīdzinot ar iepriekšējo maču, rīdzinieku sastāvā bija tikai viena izmaiņa - aizsardzībā Rodrigo Laviņa vietā spēlē Krišjānis Rēdlihs. Pirmo bīstamo uzbrukumu \"Ak Bars\" vārtiem izveica Miķelis Rēdlihs, bet uz Rīgas \"Dinamo\" vārtiem – Marcels Hosa, un abas komandas šo spēli iesāka augstā tempā. Ceturtajā minūtē \"Dinamo\" palika mazākumā, taču spēja nosargāt savus vārtus neskartus, neskatoties uz mājinieku ļoti ātro un aktīvo spēli. Pēc skaitliskā mazākuma beigām \"Dinamo\" nomainīja vārtsargu, Krisa Holta vietā laukumā iznāca Mihaēls Telkvists, bet pagaidām nav zināms, kāka iemesla dēļ Holts nevarēja turpināt spēli. Neskatoties uz augsto spēles tempu, perioda pirmajā pusē vārtsargiem nebija pārlieku daudz darāmā - laukuma spēlētāji ne vienmēr nokļuva līdz vārtu gūšanas momentiem, kas savukārt norāda uz abu komandu labo spēli aizsardzībā. Perioda vidū vairākumā nonāca dinamieši, un aizvadīja to aktīvāk nekā viesi, lielākoties kontrolējot ripu \"Ak Bars\" aizsardzības zonā, taču vārtu guvums nesekoja, un tiklīdz \"Ak Bars\" bija pilnā sastāvā, sekoja zibenīgs uzbrukums uz \"Dinamo\" vārtiem, kuros šai ļoti bīstamajā epizodē lieliski darbojās gan Telkvists, gan mūsējo laukuma spēlētāji. Otrs rīdzinieku vairākums, kas sekoja pēc četrām minūtēm, vairs nebija tik aktīvs, vārtu gūšanas momentu bija mazāk un tie arī netika realizēti.  17. minūtē atkal savu komandu glāba Mikaēls Telkvists, kad ātru \"karuseli\" pie mūsu vārtiem sagrieza \"Ak Bars\" pirmā maiņa ar Marcelo Hosu priekšgalā, bet arī viņiem neizdevās atklāt rezultātu, un pirmā trešdaļa noslēdzās ar bezvārtu neizšķirtu. Arī otrais periods beidzās bez vārtu guvuma, abām komandām joprojām demonstrējot ātru, aizrautīgu un interesantu hokeju, turklāt neizskatījās, ka Rīgas \"Dinamo\" būtu piedzīvojuši divus zaudējumus izbraukumā, un nemaz neatpalika no titulētajiem pretiniekiem, izveidojot ne mazāk bīstamas situācijas un teicami darbojoties aizsardzībā. Par šā perioda neveiksminieku varētu nosaukt mājinieku kapteini Alekseju Morozovu, kuram vismaz trīsreiz bija droša iespēja gūt vārtus, taču allaž patraucēja Mikaēls Telkvists. Savukārt rīdzinieku rindās uzteicama ir trešā maiņa, kad 16. minūtē viņi izveidoja vienu no aizraujošākajām situācijām otrajā trešdaļā – vispirms Guntis Galviņš izmānīja no vārtiem pretinieku vārtsargu, taču komandas biedru tiešā tuvumā nebija, kam piespēlēt, bet vēl pēc pāris sekundēm tikai vārtu stabs glāba \"Ak Bars\" no vārtu zaudējuma, kad ripu vārtos raidīja Andris Džeriņš. Perioda beigās emocijas jau bija sasniegušas tādu pakāpi, ka pēc \"Ak Bars\" uzbrukuma sākās nelieli asumi \"Dinamo\" vārtu priekšā, taču noraidījums 18. minūtes sākumā bija abpusējs, un arī atlikušajā laikā līdz perioda beigām, kad komandas jau bija pilnā sastāvā, vārti palika \"neieņemti\" abās pusēs. Trešajā spēles trešdaļā turpinājās tīra, atklāta un aktīva spēle abu komandu izpildījumā, turklāt ripa gandrīz kā noburta nekādi negribēja krist iekšā dinamiešu vārtos, arī gadījumos, kad gan Mikaēls Telkvists, gan aizsargi bija apspēlēti. Tā arī Marcels Hosa neguva vārtus pret savu bijušo komandu perioda sestajā minūtē, bet pirms tam rīdzinieki izturēja divas minūtes skaitliskajā mazākumā, kad otrajā minūtē noraidīja Broku Troteru. Pirmos vārtus šai mača 13. minūtē guva \"Ak Bars\", tomēr realizējot skaitlisko vairākumu, kura sākumā gan divas reizes mājinieku vārtus apdraudēja \"Dinamo\", taču kad rīdziniekiem mazākumā bija atlicis izturēt 13 sekundes, Aleksejs Jemeļins, neviena nepiesegts, Alekseja Morozova piespēlēto ripu strauji raidīja vārtos – 1:0. Pēc divām minūtēm noraidījums jau \"Ak Bars\", un iespēja rīdziniekiem izlīdzināt rezultātu, ko mūsējie arī izdarīja – kārtējo reizi atņēmuši ripu kazaņiešu aizsargiem, no Aleksandra Ņiživija piespēles Mārtiņš Karsums pacēla ripu un raidīja to zem vārtu pārliktņa – 1:1. Pēc nepilnām divām minūtēm ripa atkal bija \"Ak Bars\" vārtos, taču šā momenta likumību spēles galvenais tiesnesis vēlējās pārbaudīt, un video tiesnesis lēma, ka vārti nav skaitāmi, par ko diezgan sašutis bija \"Dinamo\" galvenais treneris Jūliuss Šuplers. No Jāņa Sprukta piespēles, Miķelim Rēdliham cīnoties ar pretinieku spēlētāju par ripu, tā ieleca vārtos. Par mājinieku 18. minūtē gūtajiem otrajiem vārtiem tiesnešiem šaubu nebija, un rīdzinieki otrreiz šai spēlē nonāca zaudētāju lomā, taču, arī nomainot Telkvistu pret sesto laukuma spēlētāju, rezultātu nespēja izlīdzināt, un noslēdza triju spēļu izbraukumu bez nevienas uzvaras. Rīgas DINAMO sastāvs uz spēli: #31 Chris Holt (#79 Mikael Tellqvist); #91 Brock Trotter - #5 Jānis Sprukts – #19 Miķelis Rēdlihs; #9 Krišjānis Rēdlihs – #14 Jēkabs Rēdlihs; #17 Aleksandrs Ņiživijs – #34 Vitalij Karamnov – #43 Tomas Surovy; #13 Guntis Galviņš - #11 Kristaps Sotnieks; #15 Mārtiņš Karsums – #18 Andris Džeriņš - #75 Ģirts Ankipāns; #44 Oskars Cibuļskis - #6 Arvīds Reķis; #21 Roberts Bukarts – #32 Raimonds Vilkoits - #29 Ainārs Podziņš; #55 Jānis Andersons. Kazaņas AK BARS sastāvs uz spēli: #35 Petri Vehanen (#20 Staņislav Gaļimov); #25 Danis Zaripov - #39 Niko Kapanen - #95 Aleksej Morozov; #5 Iļja Ņikuļin - #74 Aleksej Jemeļin; #10 Janne Pessonen - #26 Jarkko Immonen - #18 Marcel Hossa; #82 Jevgeņij Medvedev - #75 Grigorij Paņin; #13 Nikolaj Ļemtjugov - #67 Dmitrij Kazionov - #34 Dmitrij Obuhov; #14 Igor Šadilov - #24 Vasiļij Tokranov; #59 Vjačeslav Buravčikov - #11 Jevgeņij Bodrov - #30 Aleksandr Stepanov.", "link": "https://www.delfi.lv/sports/news/rigas_dinamo/news/pec-neieskaititiem-vartiem-dinamo-piedzivo-zaudejumu-kazana.d?id=35696065"},
{"title": "Tambijevs: nākotnē gribētu trenēt Rīgas 'Dinamo'", "category": "Sports", "body": "Kontinentālās hokeja līgas (KHL) kluba Rīgas \"Dinamo\" jauniešu komandas \"Rīga\" galvenais treneris Leonīds Tambijevs nākotnē vēlas vadīt galveno komandu, bijušais Latvijas izlases uzbrucējs atzinis intervijā Krievijas jaunatnes hokeja līgas (MHL) interneta mājaslapā. \"Tas nenozīmē, ka jau tagad gribu būt par galvenās komandas treneri. Tas ir labs mērķis, kas var notikt arī pēc pieciem vai desmit gadiem,\" norādīja Tambijevs. Par savu galveno šā brīža mērķi viņš uzskata jauno hokejistu trenēšanu, un konkrēti - palīdzēt viņiem atklāt savu talantu. Tāpat Tambijevs slavēja \"Dinamo\" vadības izvēlēto stratēģiju, proti, uzticēt jauno spēlētāju trenēšanu Latvijas hokejistiem, kuri nesen beiguši spēlētāja karjeru. Kā zināms, Tambijeva palīgs ir bijušais Latvijas izlases un \"Dinamo\" uzbrucējs Aigars Cipruss. Tambijevs sevi neuzskatot par diktatoru, bet vēlas, lai jaunie hokejisti izpilda viņa norādījumus. Reizēm tiekot pateikts arī kāds skarbāks vārds, bet, ja hokejists ir pelnījis uzslavu, tad treneris ar tām neskopojoties. Kā ziņots, aizvadītajā nedēļā no vienības sastāva atskaitīti 12 spēlētāji, līdz ar to treneru rīcībā palikuši 25 laukuma spēlētāji un četri vārtsargi, tomēr vēl kāds papildinājums parādīšoties arī no lielās komandas nometnes, kur trenējas vairāki atbilstoša vecuma hokejisti. Gatavojoties jaunajai sezonai, \"Rīga\" aizvadīs septiņas pārbaudes spēles - vispirms 7.augustā vienība Liepājā spēlēs ar \"Liepājas metalurgs 2\" vienību, tad 15.un 16.augustā ar Krievijas Jaunatnes hokeja līgas (MHL) komandu Minskas \"Dinamo\" viesos, 20.un 21.augustā ar citu MHL komandu Minskas \"Junostj\" Piņķos, bet 26.un 27.augustā ar šo pašu komandu plānots aizvadīt spēles jau Baltkrievijas galvaspilsētā. Jau ziņots, ka \"Rīga\" nākamajā sezonā spēlēs MHL turnīra Rietumu konferencē. Komandas \"Rīga\" pretinieki Rietumu konferences A divīzijā būs Čerepovecas \"Almaz\", Minskas \"Zubri\" un \"Junostj\", Sanktpēterburgas SKA-1946 un \"Serebrannije Ļvi\", Voskresenskas \"Feniks\" un Jaroslavļas \"Loko\" komandas. Apstiprinātā nākamās sezonas izspēles sistēma liecina, ka komandas tiks sadalītas Rietumu un Austrumu konferencē un tajās būs pa divām divīzijām. Izspēles kārtība nosaka, ka komandas, kas ir vienā divīzijā, katra ar katru tiksies četras reizes, bet ar savas konferences otras divīzijas komandām spēlēs divas reizes. Tādējādi Rīgas komanda regulārajā sezonā aizvadīs kopumā 56 spēles. Izslēgšanas turnīrā piedalīsies pa četrām labākajām komandām no katras divīzijas. Jau iepriekš ziņots, ka komandā drīkstēs pieteikt tikai 30 spēlētājus, ieskaitot trīs vārtsargus. Komandās gan nevarēs pieteikt arī vairāk par diviem ārvalstu spēlētājiem. Čempionātā būs pārtraukums U-20 pasaules čempionāta laikā. Tāpat noskaidrots, ka līgas Zvaigžņu spēle nākamajā gadā norisināsies Ufā. \"Rīga\" savas mājas spēles MHL turnīrā iespēju robežās centīsies aizvadīt \"Arēnā Rīga\". Kā ziņots, līdz ar Rīgas \"Dinamo\" jaunatnes komandas dalību nākamās sezonas MHL turnīrā vienības fārmklubs vairs nespēlēs Baltkrievijas atklātajā čempionātā. Saskaņā ar MHL nolikumu jaunatnes komandā drīkstēs spēlēt hokejisti, kuri dzimuši 1990.gadā un vēlāk, tādējādi plānots, ka šī komanda kļūs par bāzes klubu Latvijas jauniešu izlasēm. Lai nodrošinātu spēļu praksi tiem spēlētājiem, kuri nespēs nostiprināties Rīgas \"Dinamo\" sastāvā vai atgūs sportisko formu pēc savainojumiem, bet vecuma ierobežojuma dēļ nevarēs spēlēt MHL, klubs slēgs sadarbības līgumus ar citām komandām.", "link": "https://www.delfi.lv/sports/news/rigas_dinamo/news/tambijevs-nakotne-gribetu-trenet-rigas-dinamo.d?id=33351495"},
{"title": "Tambijevs: puišiem izdevās pārvarēt 'mandrāžu'", "category": "Sports", "body": "\"Puišiem pirmajā spēlē veiksmīgi izdevās pārvarēt mandrāžu,\" pēc uzvaras pirmajā Krievijas Jaunatnes hokeja līgas (MHL) turnīra spēlē svētdien izteicās Latvijas komandas \"Rīga\" galvenais treneris Leonīds Tambijevs. Kā ziņots, pirmajā spēlē Kontinentālās hokeja līgas (KHL) kluba Rīgas \"Dinamo\" jauniešu komanda ar rezultātu 4:2 (3:0, 1:1, 0:1) pieveica Sanktpēterburgas SKA-1946 vienību. \"Vieglas spēles šajā līgā nebūs. Puiši šodien nospēlēja labi. Viņiem izdevās pārvarēt mandrāžu un nospēlēt disciplinēti aizsardzībā. Nevaru izcelt kādu labāko hokejistu, jo labi nospēlēja visa komanda,\" pēc spēles uzsvēra Tambijevs. \"Nekādu konkrētu uzdevumu čempionātā mums nav, bet iekļūšana izslēgšanas spēlēs nebūs viegla. Šis ir tikai čempionāta sākums un vēl mums ir priekšā 55 spēles.\" Tambijevs atzina, ka labi nospēlējis arī komandas vārtsargs Kristers Gudļevskis, tomēr pagaidām nav zināms vai viņš spēlēs nākamajā mačā. \"Visi komandas vārtsargi mums ir apmēram vienādā līmenī, tāpēc vēl nav zināms, kas stāsies vārtos nākamajā mačā.\" \"Pretinieku spēle man patika. Rīgas komanda spēlēja ļoti labi un disciplinēti. Mēs bijām ļoti satraukušies un šis satraukums bija manāms visu spēli, ko nespējām kontrolēt,\" atzina SKA-1946 komandas galvenais treneris Andrejs Andrejevs. \"Mums ir salīdzinoši ļoti jauna komanda un daudzi spēlētāji dzimuši 1993.gadā. MHL ir ļoti laba vieta, kur augt un attīstīties jaunajiem spēlētājiem.\" Pirmdien abas komandas tiksies vēlreiz. Nākamajos MHL turnīra mačos \"Rīga\" 9.un 10.septembrī savā laukumā spēlēs ar citu Sanktpēterburgas klubu \"Serebrannije Ļvi\", bet pirmo izbraukumu aizvadīs 14.un 15.septembrī, kad viesosies pie Jaroslavļas \"Loko\" komandas. Savukārt komandas \"Rīga\" regulārā čempionāta pēdējā spēle ieplānota 6.martā viesos ar jau pieminēto \"Serebrannije Ļvi\". Paredzams, ka \"Rīga\" komanda \"Arēnā Rīga\" aizvadīs ne vairāk par 18 MHL spēlēm. Lielākā daļa pārējo maču notiks Piņķos, bet kādas spēles aizvadīšana iespējama arī Liepājā. Regulārajā sezonā kopā \"Rīga\" komanda aizvadīs 56 spēles. Kā ziņots, MHL tika izveidota 2009.gada 26.martā, un šobrīd līgā ir apvienoti 29 klubi no Krievijas, Latvijas un Baltkrievijas. MHL galvenā balva, kuru iegūst čempioni, ir leģendārā hokejista Vladimira Harlamova vārdā nosauktais kauss. Pirmais MHL čempionāts sākās 2009.gada 4.septembrī, bet par pirmajiem Harlamova kausa ieguvējiem 2010.gada pavasarī kļuva Magņitogorskas \"Staļnije ļisi\". Jau ziņots, ka \"Rīga\" savā pirmajā pārbaudes mačā ar 5:4 pieveica \"Liepājas metalurgs 2\" komandu, pēc tam ar 2:3 zaudēja Kazahstānas klubam Atirau \"Beibaris\", tad ar 2:3 piekāpās Baltkrievijas komandai \"Minskije zubri\", kas ir KHL kluba Minskas \"Dinamo\" jaunatnes komanda, bet ar 4:3 pieveica Krievijas vienību Čerepovecas \"Almaz\", kas ir KHL kluba Čerepovecas \"Severstaļ\" jaunatnes komanda. Pēc tam \"Rīga\" četras reizes tikās ar Baltkrievijas komandas Minskas \"Junostj\" MHL vienību. Sākotnēji Rīgā Latvijas klubs uzvarēja ar rezultātiem 4:2 un 3:2, bet aizvadītajā nedēļas nogalē Minskā viesi triumfēja ar 6:2 un 7:6. Vienu neoficiālu pārbaudes spēli \"Rīga\" hokejisti bija aizvadījuši arī iepriekš, kurā ar 1:4 piekāpās \"Dinamo\" komandas otrajam sastāvam. LETA jau vēstīja, ka \"Rīga\" nākamajā sezonā spēlēs MHL turnīra Rietumu konferencē. Komandas \"Rīga\" pretinieki Rietumu konferences Ziemeļrietumu divīzijā būs Čerepovecas \"Almaz\", Jaroslavļas \"Loko\", Minskas \"Minskije Zubri\", Sanktpēterburgas \"Serebrannije Ļvi\", Sanktpēterburgas SKA-1946, Voskresenskas \"Himik\" un Minskas \"Junostj\". \"Rīga\" komandas mērķis ir iekļūt izslēgšanas cīņās.", "link": "https://www.delfi.lv/sports/news/rigas_dinamo/news/tambijevs-puisiem-izdevas-parvaret-mandrazu.d?id=33934307"},
{"title": "Māris Rīmenis: Arī MHL hokejā rīdzinieki ir varens spēks!", "category": "Sports", "body": "Sākusies jaunā KHL hokeja sezona un jau nedaudz pirms tam pirmās spēles savā debijas sezonā Jaunatnes hokejā līgā MHL aizvadīja HK \"Rīga\". Izrādās, arī te mūsējie nav peramo zēnu lomā, kaut neziņa pirms turnīra visiem bija liela. Mūsu jaunajai komandai pirmajās četrās spēlēs četri panākumi (viens gan pēcspēles metienos), taču šoreiz ne jau par sportiskajiem rezultātiem. Tās tomēr bija mājas spēles un potenciāli abas Sanktpēterburgas komandas arī nevar pieskaitīt favorītiem. Kopumā priecē puišu attieksme un arī meistarība, tāpat treneru ieguldītais darbs. Laukumā ir liels ātrums, cīņasspars, kaut jaunatnes hokejā vienmēr būs vairāk tehniskā brāķa. Smagi fiziski - jo sapārotās spēles jāaizvada ik pēc dienas, turklāt vairāk nekā pusei komandas pirms tam bija jāspēlē U-20 izlasē Sergeja Žoltoka piemiņas turnīrā. Daudziem desmit dienās iznāca septiņas spēles - tas tiešām ir ļoti daudz, turklāt vēl pirms tam smagais sagatavošanās posms.  Galvenais treneris Leonīds Tambijevs jau vairākkārt publiski uzsvēris lielo spēlētāju pašatdevi un arī attieksmi pret darbu treniņos. Ja ir iemesls - nav izvairījies arī kādu pakritizēt par sniegumu, taču tas darīts bez nekādām blakus ambīcijām. Dažkārt jau ir dzirdēts līdzjutējus runājam, kādēļ sastāvā ir Kārlis Kalvītis, vai tas tik neesot tēva atspaidā. Kalvītis tomēr spēlē un nav sliktākais šajā ansamblī, jādomā, ka pirmās četras spēles šīs runas pieklusinās. Tāpat neviens nevar pārmest, ka galvenais treneris reizēm laukumā sūta arī savu 17 gadus veco dēlu Kirilu Tambijevu. Ne par biežu, ne par daudz, turklāt jau ceturtajā spēlē pie izšķirta rezultāta trešajā periodā jaunais Tambijevs vairākās epizodēs gan vairākumā, gan mazākumā nodemonstrēja savas izcilās dotības.  Jaunatnes hokejā mums jau ir un vēl izaugs savas zvaigznes, MHL turnīrs ir lieliska platforma attīstībai. Nav ko cerēt uz uzvarām visās spēlēs, jo nākamais četru spēļu izbraukums būs ļoti grūts, taču uzdevums iekļūt play-off tomēr ir ļoti reāls. Vai katrā maiņā mums ir vairāki izcili talanti. Patīk Raimonda Vilkoita sniegums, ļoti apņēmīgi spēlē Māris Bičevskis, Artūrs Mickēvičs  un Elvijs Biezais, vārtos stabils un nosvērts jaunais Kristers Gudļevskis. Viņi nebūt nav vienīgie, kurus var paslavēt, katrs ir devis savu ieguldījumu. Podziņš ar Karamnovu pat devās līdzi Rīgas \"Dinamo\" pirmajā četru spēļu izbraukuma sērijā. Pagaidām gan rezervē un nevajag arī domāt, ka tieši šie abi hokejisti pašlaik ir tie vislabākie HK \"Rīga\" sastāvā, vienkārši viņi ir \"Dinamo\" sistēmā. Labi tas, ka drīzumā jebkurš no labākajiem jaunajiem hokejistiem varētu mēģināt iekļauties \"Dinamo\" sastāvā, kaut tikpat  labi var parādīties iespēja aiziet uz kādu citu klubu.  Nebūtu pareizi runāt tikai par pašu jaunatnes hokeju, noteikti ir jāpiemin arī paša atmosfēra. \"Arēnā Rīga\" ar katru spēli ir vairāk skatītāju, kuriem vienlaikus ir laba iespēja īsajos pārtraukumos tikt arī pie vērtīgām balvām. Viss līdzīgi kā lielajā KHL hokejā - ar laiku un uzvarām atmosfēra varētu būt vēl jaukāka. Tiesa, MHL līmenī pagaidām vēl neviens nevarot līdzināties Magņitogorskai, kur uz spēlēm mēdz atnākt arī ap septiņiem tūkstošiem skatītāju. Magņitogorskas jauno talantu skola ir apbrīnojama un jau tagad \"Staļnije Lisi\" spēka ziņā jau var sacensties ar vienu otru KHL komandu, ko pierādīja arī sagatavošanās turnīrā pirms sezonas.  Vladimirs Jurzinovs MHL līgas galvgalī un citu ietekmīgu personu patronāža - arī tas nosaka  Jaunatnes hokeja līgas nozīmību Krievijas sporta un hokeja vadības acīs. No šī viedokļa apsveicami un kopā gandrīz tūkstots jauno hokejistu spēlēs visu sezonu MHL, nevis daļa aizbrauks prom uz dažādām Ziemeļamerikas līgām. Sportiskajā ziņā daudzuprāt jaunatnes hokeja līmenis Krievijā un Ziemeļamerikā ir aptuveni vienāds. Izlašu līmenī jaunatnes hokejā Latvijai grūti sacensties ar Krieviju, taču MHL krievu hokeju pārstāv 26 komandas, tādēļ neviena no tām tomēr nav izlase, kamēr mums vai puse labāko jauno spēlē HK \"Rīga\". Tieši tādēļ varam labi cīnīties un gūt arī vērtīgu pieredzi.  Ne velti katrā spēlē redzams arī U-20 treneris Leonīds Beresņevs, jo tā ir puse no viņa komandas un laika gaitā pat varbūt būs nedaudz vairāk.  Maza darvas karote tikai nolikuma striktā neievērošanā līgas vadībai. It kā viss kā lielajā KHL -  jābūt atbilstoši prasībām, taču realitātē dažas lietas var arī mainīties, īpaši to neizsludinot. Tas attiecas uz 1989.gadā dzimušo hokejistu pieteikumu - šādi spēlētāji sākotnēji varēja būt tikai trīs, bet pēkšņi šis skaitlis izauga līdz septiņi. Nesaprašanā par to bija arī viens no rīdzinieku treneriem  Aigars Cipruss  un jau Sankpēterburgas komandas pieteikumā spēlei vien bija lasāmi četru 21 gadu vecu hokejistu vārdi. Šoreiz tas neko neizšķīra, taču kopumā vajadzētu kādu konsekvenci šajā jomā, lai visiem ir līdzīgi spēles noteikumi . Visādi citādi par MHL līgu var teikt tikai pozitīvo un tas pats attiecas uz HK \"Rīga\" spēlēšanu tajā. Ja tāda iespēja tiek dota un finansiāli to var īstenot, izdevība ir jāizmanto.  Lieliska iespēja jauno hokejistu izaugsmē un arī lieliska atmosfēra .", "link": "https://www.delfi.lv/sports/news/analysis/maris-rimenis-ari-mhl-hokeja-ridzinieki-ir-varens-speks.d?id=34043049"},
{"title": "Video: Kurš te atkal neizslēdza telefonu? Pats Federers!", "category": "Sports", "body": "Nesen Bāzelē notikušajā tenisa turnīrā jautrību vienā no preses konferencēm nodrošināja leģendārais šveicietis  Rodžers Federers . Preses konferencēs ierasti žurnālistiem palūdz izslēgt mobilos telefonus, lai netraucētu preses konferences norisi. Tomēr šoreiz telefonu izslēgt aizmirsa viens no visu laiku izcilākajiem tenisistiem, bet tieši preses konferences laikā kāds uzstājīgi centās sazvanīt Federeru. Tādējādi preses konferences uzmanības centrā nonāca Federera telefons, izsaucot jautrību masu mediju rindās.", "link": "https://www.delfi.lv/sports/news/3-puslaiks/video-kurs-te-atkal-neizsledza-telefonu-pats-federers.d?id=43774932"},
{"title": "Gulbis pēc neveiksmes sezonas pēdējā turnīrā saglabā pozīciju ATP rangā", "category": "Sports", "body": "Latvijas tenisists  Ernests Gulbis  pirmdien publicētajā  ATP  ranga sarakstā saglabājis 24.pozīciju. Atgādinām, ka aizvadītajā nedēļā Gulbis piedalījās savā sezonas pēdējā turnīrā Parīzē,  kurā izstājās jau pirmajā kārtā , zaudējot spānim Fernando Verdasko.  Saglabātā 24.vieta Gulbim ir augstākā pozīcija pasaules rangā kopš 2011.gada februāra. Kā zināms, viņa rekordpozīcija rangā ir 21.vieta, kurā viņš atradās 2011.gada 7.februārī. No citiem Latvijas tenisistiem ranga 478.vietā atrodas  Andis Juška , kurš atkāpies pa 28 pozīcijām, Miķelis Lībietis saglabājis 693.pozīcijā, bet Mārtiņš Podžus ir 753.vietā. Vēl Jānis Podžus ir 1168.vietā, Deivids Jukša ir 1413.vietā, bet Mārcis Garuts ieņem 1490.vietu. Ranga pirmajā desmitniekā notikušas divas izmaiņas. Līderi joprojām ir  Rafaels Nadals ,  Novāks Džokovičs  un  Davids Ferrers , bet viņiem seko  Endijs Marejs  un  Huans Martins del Potro .  Tomašs Berdihs  pakāpies pa vienu pozīciju un tagad ir sestajā vietā,  Rodžers Federers  atkāpies uz septīto vietu, Staņislass Vavrinka ir astotajā vietā, Rišārs Gaskē ieņem devīto pozīciju, bet Žo Vilfrīds Conga ir desmitajā pozīcijā, kas ir vienas pozīcijas zaudējums.  Pirmdien ar divām spēlēm sāksies ATP sezonas noslēguma turnīrs, kurā piedalīsies astoņi tenisisti. A grupā spēkosies Nadals, Ferrers, Berdihs, Vavrinka, bet B grupā būs Džokovičs, del Potro, Federers un Gaskē. Šogad turnīrā nepiedalās Marejs, jo ārstē muguras savainojumu.", "link": "https://www.delfi.lv/sports/news/other_kinds/teniss/gulbis-pec-neveiksmes-sezonas-pedeja-turnira-saglaba-poziciju-atp-ranga.d?id=43782844"},
{"title": "Isinbajeva pēc pasaules čempionāta Maskavā sola noslēgt karjeru", "category": "Sports", "body": "Krievijas kārtslēcēja  Jeļena Isinbajeva  pēc augustā Maskavā gaidāmā pasaules čempionāta pieliks punktu karjerai, oficiāli paziņojusi sportiste. Pirms gada Isinbajeva izteicās, ka karjeru plāno turpināt līdz 2016.gada Riodežaneiro olimpiskajām spēlēm, bet šīs vasaras sākumā jau parādījās ziņas, ka viņa par nākotni lems pēc pasaules čempionāta. \"Pasaules čempionātā manai karjerai tiks pielikts punkts. Man tas būs ļoti nostalģisks brīdis. Vēlos karjeru beigt uz priecīgas nots, tāpēc čempionātā darīšu visu, ko spēju,\" izteikusies 31 gadu vecā krieviete. Otrdien Isinbajeva izcīnīja uzvaru Krievijas vieglatlētikas čempionātā, ar trešo mēģinājumu pārvarot 4,75 metru augstumu. Isinbajeva izcīnījusi zelta medaļas 2004.gada Atēnu un 2008.gada Pekinas olimpiskajās spēlēs, bet pērn Londonā viņai bronzas godalga. Tāpat kārtslēcēja bijusi labākā 2005. un 2007.gada pasaules čempionātos, kā arī 2004., 2006. 2008. un 2012.gada pasaules čempionātos telpās. Pašlaik krievietei pieder pasaules rekords stadionā, kas ir pieci metri un seši centimetri. Kopumā par visu laiku labāko sieviešu kārtslēcēju dēvētā Isinbajeva uzstādījusi 28 pasaules rekordus. Pasaules čempionāts  vieglatlētikā Maskavā norisināsies no 10. līdz 18.augustam.", "link": "https://www.delfi.lv/sports/news/other_kinds/atlethics/isinbajeva-pec-pasaules-cempionata-maskava-sola-noslegt-karjeru.d?id=43506579"},
{"title": "Bolts apgalvo, ka ir 'tīrs' no dopinga", "category": "Sports", "body": "Pasaulē labākais sprinteris  Useins Bolts  neuztraucas par konkurentiem un tautiešiem, kuri pieķerti aizliegto vielu lietošanā, jo ir pārliecināts, ka viņa analīzes ir tīras. Kā ziņots, nesen aizliegto vielu lietošanā tika pieķerts Bolta tautietis un treniņu partneris Asafa Pauela, kā arī amerikānis Taisons Gejs. Tāpat aizliegtās vielas konstatētas Jamaikas dāmu sprinteres Šeronas Simpsones analīzēs. \"Zinu, ka esmu \"tīrs\",\" uzsvēra pasaules rekordists 100 un 200 metru distancēs. \"Es par to neuztraucos. Taču šodien sportistiem ir jābūt ļoti uzmanīgiem, jo tagad aizliegto preparātu sarakstā ir iekļauts ļoti daudz lietu.' 27 gadus vecais seškārtējais olimpiskais čempions atzina, ka iedvesmojis daudzus cilvēkus un tāpēc nedrīkst lietot aizliegtās vielas.", "link": "https://www.delfi.lv/sports/news/other_kinds/atlethics/bolts-apgalvo-ka-ir-tirs-no-dopinga.d?id=43510941"},
{"title": "Kurucs pārbaudes spēlē labi cīnās par atlēkušajām bumbām; Bertānam realizēts tālmetiens", "category": "Sports", "body": "Latvijas basketbolistu Rodiona Kuruca un Dāvja Bertāna pārstāvētās Nacionālās basketbola asociācija (NBA) komandas trešdien pārbaudes spēlēs piedzīvoja zaudējumus. Kurucs un viņa Bruklinas \"Nets\" ar rezultātu 91:118 izbraukumā piekāpās Toronto \"Raptors\", piedzīvojot otro zaudējumu trīs pārbaudes spēlēs. Kurucs šajā mačā nospēlēja 18 minūtes, kuru laikā guva četrus punktus, realizējot vienu no trim divpunktu metieniem un trāpot abus soda metienus, bet neiemetot abus tālmetienus. Viņa kontā arī sešas atlēkušās bumbas, viena rezultatīva piespēle, divas pārtvertas bumbas un viens bloķēts metiens. Latvietis tika arī pie trim personiskajām piezīmēm un maču noslēdza ar \"+/-\" koeficentu -19. \"Nets\" sastāvā rezultatīvākais ar 24 punktiem bija Džarets Alens, bet 18 punktus pievienoja D'Andželo Rasels. Bruklinas komandā laukumā devās 12 spēlētāji. Uzvarētājiem 22 punktus sameta Denijs Grīns, bet Serdžs Ibaka izcēlās ar 13 punktiem. Savukārt Bertāna \"Spurs\" izbraukumā ar rezultātu 127:130 saspringtā mačā piekāpās Atlantas \"Hawks\". Pamatlaika izskaņā \"Hawks\" debitants Trejs Jangs iemeta ļoti tālu tālmetienu, izraujot savas komandas uzvaru. Bertāns laukumā pavadīja 13 minūtes, kas bija otrais mazākais spēles laiks \"Spurs\" komandā, kas šoreiz izmantoja 11 spēlētāju rotāciju. Latvietis guva trīs punktus, trāpot vienu no četriem tālmetieniem, savāca vienu atlēkušo bumbu, pieļāva vienu kļūdu un saņēma vienu piezīmi. Viņa \"+/-\" rādītājs šajā spēlē bija -4. \"Spurs\" sastāvā Rūdijam Gejam 28 punkti, bet Brins Forbss izcēlās ar 22 punktiem. Torints Praiss \"Hawks\" ringās guva 25 punktus, bet uzvaras metienu trāpījušais Trejs Jangs guva 22 punktus.", "link": "https://www.delfi.lv/sports/news/basketbols/kurucs-parbaudes-spele-labi-cinas-par-atlekusajam-bumbam-bertanam-realizets-talmetiens.d?id=50479637"},
{"title": "Viktors Ignatjevs kļuvis par Ābola asistentu Toljati 'Lada' komandā", "category": "Sports", "body": "Par Toljati \" Lada \" galvenā trenera Arta Ābola asistentu pirms jaunās  Kontinentālās hokeja līgas  (KHL) sezonas kļuvis bijušais Latvijas hokeja izlases spēlētājs  Viktors Ignatjevs , pavēstījis Toljati klubs. Līdz ar Ignatjevu par galvenā trenera palīgiem iecelti Dmitrijs Jačanovs, kurš pagājušosezon trenēja kluba jauniešu komandu \"Ladja\", un Vladimirs Šihanovs, kurš līdz tam strādāja  Maskavas CSKA . Fiziskās sagatavotības trenera pienākumus klubā pildīs Vasilijs Konovalovs. Kā zināms, iepriekšējā KHL sezonā Viktors Ignatjevs strādāja Maskavas \" Spartak \", bet pameta klubu pēc sezonas beigām, kad no amata tika atbrīvots galvenā trenera pienākumu izpildītājs Aleksejs Jaruškins. Pirms tam Ignatjevs divas sezonas nostrādāja citā Maskavas klubā – \"Dinamo\". No 2010. līdz 2014. gadam Ignatjevs bija galvenā trenera palīgs Rīgas \"Dinamo\", strādājot kopā ar Arti Ābolu.", "link": "https://www.delfi.lv/sports/news/rigas_dinamo/news/viktors-ignatjevs-kluvis-par-abola-asistentu-toljati-lada-komanda.d?id=49011099"},
{"title": "CAS samazina Šarapovai par meldonija lietošanu piespriesto sodu", "category": "Sports", "body": "Sporta arbitrāžas tiesa (CAS) otrdien Lozannā samazināja pazīstamās Krievijas tenisistes  Marija Šarapovas  diskvalifikāciju, kas viņai bija piespriesta par aizliegtās vielas meldonija lietošanu. Starptautiskā tenisa federācija (ITF) jūnijā diskvalificēja Krievijas sportisti uz diviem gadiem, bet par termiņa sākuma laiku tika ņemts 2016. gada 26. janvāris, kad tenisiste bija nodevusi analīzes. Tagad CAS, izskatot Šarapovas apelāciju, lēma saīsināt soda termiņu līdz 15 mēnešiem. Tādējādi Šarapova sportā varēs atgriezties jau 2017. gada aprīlī. Šarapovas asinīs tika konstatētas  šogad Pasaules Antidopinga aģentūras( WADA ) aizliegto sarakstā iekļautā meldonija pēdas.  Kā atzina pati sportiste,  viņa jau kādus desmit gadus lieto Latvijā izgudroto \"Mildronātu\", kura sastāvā ir aizliegtā viela meldonijs. Šarapova savu \"iekrišanu\" pamatoja ar sarežģīto meklēšanas sistēmu viņai pieejamajā aizliegto preparātu datu bāzē. Šarapova ir vienīgā Krievijas tenisiste, kura karjeras laikā spējusi uzvarēt visos četros \"Grand Slam\" turnīros. Pirms četriem gadiem Londonas olimpiskajās spēlēs viņa izcīnīja sudrabu, bet šogad Rio olimpiskajās spēlēs viņa nedrīkstēja startēt, jo bija jau pieķerta dopinga lietošanā.", "link": "https://www.delfi.lv/sports/news/other_kinds/teniss/cas-samazina-sarapovai-par-meldonija-lietosanu-piespriesto-sodu.d?id=47981455"},
{"title": "Pērn pussimtam norvēģu sportistu oficiāli atļauta dopingu saturošu zāļu lietošana", "category": "Sports", "body": "2015. gadā 58 Norvēģijas sportistiem tika piešķirti terapeitiski izņēmumi aizliegtus preparātus saturošu zāļu lietošanai, atklājusi Norvēģijas Antidopinga aģentūra. Aģentūras komunikāciju menedžeris Halvors Bifiglins neatklāja, kādu sporta veidu pārstāvjiem šie izņēmumi piešķirti, taču norādīja, ka pieciem atlētiem atļauja lietot dopingu saturošas zāles nav dota. Kā zināms, nupat steroīdi tika atrasti septiņkārtējās pasaules čempiones, slēpotājas Terēzas Johaugas analīzēs. Sportiste apgalvoja, ka tas viņas organismā nonācis ar krēmu, ko viņa ar izlases ārsta ziņu lietojusi treniņnometnē Itālijā, lai ārstētu saules apdegumus uz lūpām. Starptautiskā  Slēpošanas  federācija ( FIS ) paziņojusi, ka neatklās to sportistu skaitu, kas federācijā vērsušies ar lūgumu piešķirt tiem terapeitiskos izņēmumus. Kā zināms, hakeru grupa \"Fancy Bear\" uzlauzusi Pasaules Antidopinga aģentūras ( WADA ) sistēmu, iegūstot pieeju sportistu medicīniskajiem failiem. Viņi apgalvo, ka terapeitiskos izņēmumus ir saņēmuši 583 ASV sportistu. Krievijas Antidopinga aģentūra (RUSADA) paziņojusi, ka 2016. gadā ir saņēmusi 52 sportistu iesniegumus medicīnisko izņēmumu atļaujai.", "link": "https://www.delfi.lv/sports/news/other_kinds/other/pern-pussimtam-norvegu-sportistu-oficiali-atlauta-dopingu-saturosu-zalu-lietosana.d?id=48039553"},
{"title": "Trīs Latvijas kamaniņnieki paliek pirmie aiz svītras atlasē uz Pasaules kausa posmu", "category": "Sports", "body": "Latvijas kamaniņu braucēji Kristers Aparjods, Kristaps Mauriņš un Kendija Aparjode trešdien nespēja kvalificēties Pasaules kausa izcīņas piektā posma pamatsacensībām, paliekot uzreiz aiz tiem sportistiem, kuri tām kvalificējās. Pēc Nāciju kausa noslēguma šī Pasaules kausa posma pamatsacensības sasniedza  Inārs Kivlenieks ,  Artūrs Dārznieks , Riks Kristens Rozītis, Elīza Cauce,  Ulla Zirne , kā arī divnieks Kristens Putins un Imants Marcinkēvičs. Divniekos no Nāciju kausa atbrīvoti bija brāļi Andris un Juris Šici, kā arī Oskars Gudramovičs, kuri iespēju startēt pamatsacensībās nopelnīja automātiski. Nāciju kausā vīriešiem uzvarēja austrietis Davids Gleiršers, trasi veicot 49,518 sekundēs. Labākais no latviešiem bija Kivlenieks, kurš, atpaliekot par 0,692 sekundēm ieņēma 14.vietu, bet Dārznieks un Rozītis palika attiecīgi 17. un 18.pozīcijā, zaudējot 0,7 sekundes. Savukārt Aparjods un Mauriņš zaudēja attiecīgi 0,9 un 1,2 sekundes, kas deva 23. un 24.pozīciju starp 36 finišu sasniegušajiem sportistiem. Zīmīgi, kas viņi bija pirmie no sportistiem, kuri nespēja iekļūt pamatsacensībās. Lai kvalificētos pamatsacensībām, Aparjodam pietrūka 0,092 sekundes, kamēr Mauriņš atpalika vēl par divām sekundes desmitdaļām. Tikmēr dāmu sacensībās uzvarēja krieviete Tatjana Ivanova, kura trasi veica 51,187 sekundēs, bet otrajā vietā bija latviete Elīza Cauce, uzvarētājai piekāpjoties par 0,187 sekundēm. Pasaules kausa posma pamatsacensībās iekļuva arī Ulla Zirne, kura trešdien bija astotā, bet kā pirmā aiz strīpas palika Kendija Aparjode, kura bija 13.pozīcijā. Lai kvalificētos, latvietei trasi vajadzēja veikt par 0,064 sekundēm ātrāk. Divnieku sacensībās kvalifikāciju izpildīja jaunie Kristens Putins un Imants Marcinkēvičs, kuri ierindojās 12.vietā. Pasaules kausa etaps, kas vienlaicīgi būs arī Eiropas čempionāts, Kēnigszē trasē risināsies ceturtdien un piektdien. Savukārt nākamajā nedēļas nogalē Pasaules kausa sestais posms tiks aizvadīts Siguldā. Pēc tā mēneša beigās Īglsā (Austrija) sekos pasaules čempionāts, bet februārī trīs Pasaules kausa posmi notiks arī Oberhofā, Phjončhanā un Altenbergā. Sezonas pirmajos četros posmos no Latvijas kamaniņu braucējiem uz goda pjedestāla reizi tika vien brāļi Andris un Juris Šici, kuri ASV trasē Pārksitijā bija otrie divnieku sacensībās.", "link": "https://www.delfi.lv/sports/news/winter_sports/luge/tris-latvijas-kamaninnieki-paliek-pirmie-aiz-svitras-atlase-uz-pasaules-kausa-posmu.d?id=48374263"},
{"title": "HK 'Rīga' piedzīvo trešo zaudējumu pēc kārtas", "category": "Sports", "body": "Hokeja klubs \"Rīga\" arī pirmdien nepārtrauca zaudējumu sēriju, Krievijas Jaunatnes Hokeja līgas (KHL) regulārā čempionāta spēle Tverā ar 1:2 (0:2, 0:0, 1:0) piekāpjoties vietējam \"Šerif\". Jau pēc pirmā perioda rezultāts bija 2:0 mājinieku labā – vārtus guva Igors Kombajevs un Pāvels Zotovs, turklāt otros vārtus rīdzinieki zaudēja, spēlējot skaitliskajā mazākumā un 17 sekundes pirms perioda beigām. No otrās trešdaļas rīdzinieku vārtos stāvēja Uldis Čalpa, kurš atvairīja visus pretinieku metienus. Otrais periods abām komandām pagāja \"sausā\", bet trešajā savus vienīgos vārtus guva \"Rīga\" – Ņikota Koļesņikovs 9. minūtes sākumā pārspēja \"Šerif\" vārtsargu Aleksandru Šaričenkovu. Spēles beigās HK \"Rīga\" nomainīja vārtsargu pret sesto laukuma spēlētāju, taču rezultāts palika nemainīgs un rīdzinieki piedzīvoja jau trešo zaudējumu pēc kārtas. Spēlē pret HK \"Rīga\" piedalījās arī jaunais Latvijas hokejists Artjoms Dašutins, taču rezultativitātes punktus vai noraidījumus šai spēlē neguva. Jau otrdien HK \"Rīga\" aizvadīs nākamo MHL spēli, arī izbraukumā, Dmitrovā, tiekoties ar Rolanda Cinka pārstāvēto \"Kriļja Sovetov\".", "link": "https://www.delfi.lv/sports/news/rigas_dinamo/news/hk-riga-piedzivo-treso-zaudejumu-pec-kartas.d?id=35451365"},
{"title": "Māris Rīmenis: Par lielu 'Rīgu'!", "category": "Sports", "body": "Teicamu un daudziem pat negaidīti labu sniegumu savā debijas sezonā Krievijas Jaunatnes hokeja līgā demonstrē HK \"Rīga\". Mūsējiem jau septītā uzvara pēc kārtas un stabila vieta līgas līderu vidū. Priecē ne tikai skaitļi un uzvaras, bet arī veids, kādā šie panākumi gūti. Jaunie rīdzinieki cīnās un spēlē ar lielu pašatdevi katrā mačā un tas tiešām simpatizē. Komandai rodas arvien jauni līdzjutēji un to pierāda arī aizvadītās divas spēles Piņķos pret \"Minskie Zubri\". Ja pirmajā cīņā jau bija samērā daudz skatītāju, tad otrajā vakarā tribīnes jau faktiski bija pārpildītas. Pēc pelnītās uzvaras grūtā un smagā cīņā skatītāji , kājās stāvot, sveica savu komandu ar ovācijām. Septītā uzvara pēc kārtas un lieliska ceļamaize pirms došanās astoņu spēļu izbraukuma sērijā.  Var jau analizēt dažādus skaitļus un šī statistika rīdziniekiem vai ikvienā elementā ir izcila. Vismazāk ielaisto ripu visā līgā, iemesto ripu ziņā arī esam labāko vidū, vārtsargam Kristeram Gudļevskim tagad ir vislabākie rādītāji visā līgā. Nav joka lieta - tikai 18 gadus vecais Gudļevskis aizvadītajās 16 spēlēs vidēji mačā savos vārtos ielaidis tikai 1,63 ripu. Reizēm Kristeram darba ir tiešām daudz un viņš rāda brīnumus.   Balsojumā par zvaigžņu izlašu sastāvu februāra spēlei Ufā  daudzi rīdzinieki ir pirmajās pozīcijās savā ampluā - - uzbrucēju vidū Rietumos visvairāk balsu Raimondam Vilkoitam un Jurim Upītim, ceturtais Vitālijs Karamnovs, aizsargiem pirmie divi ir Mārtiņš Porejs un Aleksandrs  Galkins, vārtsargiem līderis Kristers Gudļevskis, kuram visvairāk saņemto balsu visas līgas kontekstā. Šo cildinājumu varētu uzskaitīt un uzskaitīt, šoreiz varbūt vairāk par tiem faktoriem, kas sekmējuši tādu progresu.  Pirmais - ļoti lielu stimulu jau devusi dalība šajā MHL līgā un spēlēšana visiem kopā. Lai ko iepriekš daudziem nebūtu devusi pieredze Baltkrievijas atklātajā čempionātā , tas tomēr bija atšķirīgs hokejs. Pretiniekos bieži vien daudz vecāki hokejisti (reizēm pat veterānu gados), ne tik ātra spēle un arī atšķirības maiņu virknējumos jūtamas. Te visi ir vairāk vai mazāk vienaudži, kaut iespējama maksimālā četru gadu starpība. Pārsvarā tomēr vairumā komandu ir 19 un 20 gadīgu hokejistu un mūsējiem tie veido vienlīdz arī U- 20 izlases kodolu.  Otrs - jāuzteic pašu hokejistu cīņasgriba un motivācija. Tā ir lieliska iespēja attīstīt savu karjeru, iepatikties vēl augstāka līmeņa hokeja speciālistiem, tiekties uz KHL vai vēl kādu citu līgu. Ne visiem, saprotams, izdosies iekļūt Rīgas \"Dinamo\", taču vai visiem būs tā iespēja pēc junioru hokeja iet solīti augšup. Vienalga - kādā līmenī un kurā komandā. Komandas spēlētājiem burtiski deg acis un radies tiešām saliedēts kolektīvs, bez pārmetumiem cits citam.  Trešais - nozīmīgs arī mūsu treneru ieguldījums. Leonīds Tambijevs slavē pašus hokejistus par cīņassparu un disciplīnas ievērošanu, taču tāpat vien viņš nevienu debesīs neceļ. Tambijevs ir stings, bet taisnīgs, to atzīst arī paši puiši. Par labām darbībām uzslavēs, uz kļūdām norādīs, bet vienmēr darīs to pamatoti. Pirmajā spēlē pret minskiešiem to labi apliecināja arī viņa bargums pret paša dēlu Kirilu, kad tas izpelnījās nevajadzīgu noraidījumu uzbrukuma zonā. Pamatota kritika un dēls to ņēma vērā, tā māka jau ir no kļūdām mācīties un izdarīt secinājumus. Tāpat ļoti būtisks ir Aigara Ciprusa veikums un šis treneru tandēms kopumā izveidojies ļoti veiksmīgs. Tambijevu cildina arī krievu hokeja speciālisti un  viņam šādas komandas izveidošana un veiksmīgā trenēšana var kalpot kā lielisks tramplīns augšupejai. Daudzi jau tagad sāk salīdzināt Tambijevu ar Jūliusu Šupleru un šajos salīdzinājumos  bieži vairāk plusu ir mūsu jaunajam speciālistam.  Visbeidzot - kā jau katrā komandā, arī \"Rīgai\" ir savi līderi, bet kopumā visa komanda ir ļoti monolīta. Pat jaunie spēlētāji ceturtajā maiņā bieži vien nav ar neko sliktāki par citiem un treneris arvien biežāk viņiem atvēl gandrīz tikpat lielu spēles laiku kā pārējiem. MHL sezonas pirmajās spēlēs tā nebija, taču jauno progress ir milzīgs, turklāt tik garā turnīrā noteikti ir jāspēlē četrām maiņām, ar trijām spēciņa nepietiks. To apliecināja arī nelielā fiziskās formas krīze oktobrī, kad neveiksmīgi savā laukumā nospēlējām pret \"Himik\". Jā, līderi ir un tas ir pat apsveicami, jo arī pārējiem ir uz ko tiekties.  Nākamā astoņu spēļu izbraukuma tūre gan būs ļoti smaga, jo jātiekas  arī ar vairākām ļoti spēcīgām komandām - divreiz ar šiem pašiem Minskas \"sumbriem\", reizi ar \"Krasnaja Armija\". Kādi punkti jau tiks arī pazaudēti, taču mūsējiem tomēr nevajadzētu būt problēmām ar iekļūšanu play-off un tas arī ir pirmais komandas mērķis. Kopējā līgas vērtējumā mūsējie iegūto punktu ziņā tagad jau ir otrie aiz \"Bars\", taču šiem konkurentiem ir tikai par diviem punktiem vairāk, bet mūsējiem - vēl trīs spēles rezervē. Pēc zaudētajiem punktiem tāpat esam otrie aiz  \"Krasnaja Armija\" un šie skaitļi pierāda komandas sasniegto pirmajos divos MHL mēnešos. Vēl vairāk par skaitļiem priecē lielais azarts un atdeve laukumā, neaizmirstot par spēles disciplīnu. Visā Latvijas sportā ir dzimusi jauna un jau iecienīta sporta spēļu komanda un nopelns tajā ir ik visiem šajā sistēmā iesaistītajiem - sākot no pašiem hokejistiem līdz  treneriem un visam pārējam personālam.", "link": "https://www.delfi.lv/sports/news/analysis/maris-rimenis-par-lielu-rigu.d?id=35025937"},
{"title": "'Rīgas' uzbrucējs Vilkoits izpelnās vietu MHL kalendāra novembra plakātā", "category": "Sports", "body": "Rīgas \"Dinamo\" jauniešu hokeja komandas HK \"Rīga\" uzbrucējs Raimonds Vilkoits izpelnījies vietu Jauniešu hokeja līgas (MHL) kalendāra novembra mēneša plakātā, vēsta MHL. Vilkoits šosezon bija pirmais MHL debitantes HK \"Rīga\" vārtu guvējs, bet šobrīd ar astoņiem gūtajiem vārtiem un astoņām rezultatīvajām piespēlēm ir viens no MHL rezultatīvākajiem spēlētājiem. MHL katru mēnesi piedāvā līdzjutējiem izdrukāt plakātu ar kādu no spēlētājiem. Savukārt līdzjutējiem, kuri būs sakrājuši visu mēnešu izdrukātus plakātus, saņems piemiņas balvas.", "link": "https://www.delfi.lv/sports/news/rigas_dinamo/news/rigas-uzbrucejs-vilkoits-izpelnas-vietu-mhl-kalendara-novembra-plakata.d?id=34645689"},
{"title": "MHL izlase aizvadīs piecas spēles Amerikā", "category": "Sports", "body": "Decembrī Jauniešu hokeja līgas (MHL) izlase, kurā tiks iekļauti 25 labākie jaunie hokejisti, dosies pirmajā starptautiskajā turnejā uz Ameriku, kur aizvadīs piecas spēles ar vienaudžu komandām. MHL vadība ir panākusi vienošanos ar Vestpointas akadēmijas, Jēlas un Bostonas universitāšu un divām Austrumu jauniešu līgas izlašu komandām, ziņo „Sport-Ekspress”. Turneja notiks laikā no 26. decembra līdz 4. janvārim. MHL izlasi veidos, balstoties uz līgas attīstības stratēģiju, kas pieņemta šovasar. „Izlasē varēs iekļūt spēlētāji no absolūti visām komandām, arī no Latvijas un Baltkrievijas,” uzsvēra MHL izpilddirektora vietnieks stratēģijas jautājumos Aleksejs Antonovs. „Protams, komandas komplektēšanu veiks treneri, taču arī līga no savas puses uzmanīgi vēros, kādi spēlētāji ir izlasē un kā viņi pārstāv MHL starptautiskajā arēnā.” MHL izlasi vadīs „Tolpara” treneris Aleksandrs Semaks, viņam palīdzēs Aleksandrs Bucajevs („Krasnaja Armija”) un Aleksandrs Sokolovs („Reaktor”). Izlases sagatavošanās pirms došanās uz Ziemeļameriku notiks „Kriļja Sovetov” bāzē Dmitrovā. Plānots, ka izlasē tiks iekļauti 25 hokejisti: 23 laukuma spēlētāji un divi vārtsargi. Latviju MHL pārstāv hokeja klubs „Rīga”, kas regulārā čempionāta Ziemeļrietumu līgas kopvērtējumā šobrīd ieņem pirmo vietu.", "link": "https://www.delfi.lv/sports/news/rigas_dinamo/news/mhl-izlase-aizvadis-piecas-speles-amerika.d?id=34665739"},
{"title": "Karamnova 'hat trick' nodrošina HK 'Rīga' trešo uzvaru pēc kārtas", "category": "Sports", "body": "Pēc gandrīz divu nedēļu pauzes Krievijas jaunatnes hokeja līgas (MHL) regulāro čempionātu ar uzvaru atsāka HK \"Rīga\", kas viesos ar 4:2 (1:0, 2:2, 1:0) pieveica Toljati \"Ladja\" vienību. HK \"Rīga\", kas iepriekšējo maču aizvadīja 17.oktobrī, šī bija trešā uzvara pēc kārtas. Par mača galveno varoni kļuva Vitālijs Karamnovs, kurš guva trīs vārtus, bet vienus vārtus guva Raimonds Vilkoits. Rīdziniekiem tā bija pirmā no trijām izbraukuma spēlēm pēc kārtas. Vēl šajā izbraukuma spēļu sērijā \"Rīga\" 30. oktobrī Ufā spēlēs ar vietējo \"Tolpar\", bet 1. novembrī tiksies ar Orenburgas \"Belije Tigri\".", "link": "https://www.delfi.lv/sports/news/rigas_dinamo/news/karamnova-hat-trick-nodrosina-hk-riga-treso-uzvaru-pec-kartas.d?id=34881775"},
{"title": "HK ‘Rīga’ izcīna ceturto uzvaru pēc kārtas", "category": "Sports", "body": "HK „Rīga” Krievijas jaunatnes hokeja līgas (MHL) regulārā čempionāta spēlē sestdien izbraukumā ar 3:1 pārspēja Ufas „Tolpar”, svinot ceturto uzvaru pēc kārtas. Pirmais spēles periods pagāja bez vārtu guvuma, rezultātu otrās trešdaļas piektajā minūtē atklāja rīdzinieki, Kirilam Tambijevam gūstot pirmos vārtus. Pēc nepilnām trim minūtēm HK „Rīga” jau bija divu vārtu pārsvars – Edgars Dīķis panāk 2:0, realizējot vairākumu. Mājinieki vienus vārtus atguva, kad otrās trešdaļas 13. Minūtē Kristeru Gudļevski „Rīgas” vārtos pārspēja Rodions Muratovs. Tie izrādījās „Tolpar” vienīgie vārti šai spēlē, kamēr Ēriks Ševčenko trešajā trešdaļā atkal palielināja rezultātu līdz divu vārtu pārsvaram – 3:1. Tādējādi HK „Rīga” guva jau ceturto uzvaru pēc kārtas. Turnīra tabulā HK \"Rīga\" ar 18 spēlēs izcīnītiem 39 punktiem kļuvuši par Ziemeļrietumu divīzijas līderiem, taču vēl sestdien viņus var apsteigt Jaroslavļas \"Loko\", kas gan aizvadījuši par četrām spēlēm vairāk. Izbraukuma spēļu sēriju rīdzinieki noslēgs 1. novembrī, pirmdien tiekoties ar Orenburgas „Belije Tigri”. Pēc tam sekos divas mājas spēles 4. un 5. novembrī.", "link": "https://www.delfi.lv/sports/news/rigas_dinamo/news/hk-riga-izcina-ceturto-uzvaru-pec-kartas.d?id=34906069"},
{"title": "Latvijas biatlonistes starp atpalicējām PK posma 15 kilometru klasiskajā distancē", "category": "Sports", "body": "Latvijas biatlonistes ceturtdien palika starp atpalicējām Hohfilcenes trasē Austrijā notiekošā Pasaules kausa (PK) posma 15 kilometru klasiskajā distancē, bet uzvaras laurus plūca nekļūdīgi šāvusī krieviete Albīna Ahatova. Vislabāko rezultātu no latvietēm uzrādīja Gerda Krūmiņa, kura četrās ugunslīnijās pieļāva piecas kļūdas, uzvarētājai Ahatovai zaudējot teju desmit minūtes un ieņemot 77. vietu. Pozīciju zemāk ar galīgi neveiksmīgu šaušanu - astoņas soda minūtes - ierindojās mūsu izlases līdere Madara Līduma, bet 83. pozīciju ar piecām kļūdām izcīnīja Līga Glāzere. Ceturtā Latvijas biatloniste Žanna Juškāne, četrās ugunslīnijās kļūdoties astoņas reizes, ieņēma 103. vietu 105 dalībnieču konkurencē. Savu labāko biatlona karjeras sasniegumu ceturtdien sasniedza rumāniete Eva Tofalvi, kura, šaudama nekļūdīgi, samērā negaidīti ieguva otro vietu, no Ahatovas atpaliekot 17.5 sekundes. Bronzas medaļu ceturtdien Hohfilcenē nopelnīja cita Krievijas biatloniste Svetlana Sļepcova, kura šaušanā pieļāva divus misēkļus. Jau ziņots, ka iepriekš notikušajā 20 kilometru klasiskajā distancē vīriešiem arīdzan triumfēja krievu sportists Maksims Čudovs. No latviešiem augstāko 47. vietu izcīnīja Kristaps Lībietis, šaušanā pieļaudams vienu misēkli un līderim zaudēdams četrarpus minūtes, savukārt abu pārējo latviešu vārdi bija meklējami ārpus pirmā dalībnieku simta. Jānis Bērziņš ar četrām kļūdām finišēja 109. vietā, bet Jānis Pleikšnis ar piecām neprecizitātēm izcīnīja 110. pozīciju 123 sportistu konkurencē. Abi biatlonisti uzvarētājam zaudēja vairāk nekā 11 minūtes.", "link": "https://www.delfi.lv/sports/news/winter_sports/biathlon/latvijas-biatlonistes-starp-atpalicejam-pk-posma-15-kilometru-klasiskaja-distance.d?id=22689230"},
{"title": "Rupjībām bagātā spēlē HK 'Rīga' turpina uzvaru sēriju", "category": "Sports", "body": "Krievijas jauniešu hokeja līgā (MHL) uzvaru sēriju piektdien turpināja HK \"Rīga\", kas rupjībām bagātā spēlē Piņķos ar 2:0 (1:0, 1:0, 0:0) pieveica \"Minskije Zubri\". Rīdziniekiem tā bija jau septītā uzvara pēc kārtas. Pēc abu komandu asumiem ceturtdienas spēlē arī piektdienas mačā laukumā asumi bija praktiski jau no pirmās minūtes. Kopumā abas komandas nopelnīja 46 soda minūtes – 28 no tām nopelnīja Minskas komandas spēlētāji. Latvijas kluba labā vārtus guva Māris Bičevskis un Ēriks Ševčenko. Spēles rezultāts tika atklāts astotajā minūtē, kad aiz pretinieku vārtiem labi nocīnījās Elvijs Biezais, kurš atņēma ripu diviem \"Minskije Zubri\" spēlētājiem un izdarīja teicamu piespēli vārtu priekšā esošajam Bičevskim, kurš ripu eleganti ar nūjas neērto pusi raidīja vārtu augšējā stūrī. Pēc gūtajiem vārtiem \"Rīga\" turpināja aktīvi uzbrukt, bet \"Minskije zubri\" ar šādām rīdzinieku aktivitātēm nebija mierā un starp abu komandu hokejistiem izcēlās pirmie asumi, taču tiesneši iekarsušos spēlētājus ātri vien nomierināja. Pirmās trešdaļas pēdējās trīs minūtes aizritēja ātrā un interesantā cīņā, kurā nevienai komandai nebija izteikta pārsvara, kaut gan trešdaļas pēdējā minūtē viesi ļoti aktīvi spēlēja rīdzinieku zonā, tomēr laukuma saimniekiem kopējiem spēkiem izdevās apturēt visus \"Minskije zubri\" uzbrukumus. Otrās trešdaļas sākumā \"Rīga\" bija iespēja realizēt skaitlisko vairākumu, tomēr pārliecinoši spēlēja \"Minskije zubri\" vārtsargs Deniss Kovaļovs un rezultāts nemainījās. Turpinājumā mazākumā aizstāvēties nācās jau rīdziniekiem, taču arī viesiem vairākumā nekas prātīgs neizdevās, turklāt ļoti droši spēlēja \"Rīga\" vārtsargs Kristers Gudļevskis, likvidējot visas briesmas savu vārtu tuvumā. Otrās trešdaļas turpinājumā ritēja līdzīga spēkošanās, bet mača 32.minūtē labs un arī precīzs metiens izdevās Ševčenko, kurš dubultoja rīdzinieku pārsvaru - 2:0. \"Minskije zubri\" hokejisti ar šādu pavērsienu nebija apmierināti un katrā epizodē centās izprovocēt \"Rīga\" spēlētājus, līdz ar to likumsakarīgi bija asumi, kas sāka parādīties otrās trešdaļas beigās. Starp abu komandu hokejistiem bija biežas saķeršanās, tomēr līdz īstām dūru cīņām nenonāca, jo tiesneši veikli nomierināja iekarsušos spēlētājus. Otrās trešdaļas pēdējās piecās minūtēs komandas kopumā nopelnīja 14 soda minūtes. Trešās trešdaļas otrajā minūtē rīdziniekiem bija iespēja spēlēt vairākumā, taču \"Minskije zubri\" mazākumā nedomāja par aizsardzību, bet gan metās uzbrukumā, un vienā no tādiem \"Rīga\" komandu no vārtu zaudējuma glāba tikai Gudļevska meistarība. Mača turpinājumā cīņas gaita bija mierīgāka un komandas apmainījās ar vairākiem noraidījumiem, kas mača iznākumu vairs neietekmēja. Par aizvadītā mača labākajiem spēlētājiem tika atzīti Bičevskis un \"Minskije zubri\" uzbrucējs Sergejs Maļavko. Kā ziņots, abu komandu spēlē ceturtdien \"Rīga\" hokejisti sagrāva pretiniekus ar rezultātu 8:1 (2:1, 2:0, 4:0), izcīnot sesto uzvaru pēc kārtas. Pēc piektdienas mača Rietumu konferences Ziemeļrietumu divīzijā \"Rīga\" ar 48 punktiem 21 spēlē atrodas pirmajā vietā, bet \"Minskije zubri\" ar 39 punktiem 23 mačos atrodas ceturtajā vietā šajā pašā divīzijā. Otrajā pozīcijā ar 47 punktiem 26 cīņās ir Jaroslavļas \"Loko\" vienība, bet trešā ar 41 punktu 21 mačā ir Voskresenskas \"Himik\". Pirms šiem diviem mačiem ar \"Minskije zubri\" komandu \"Rīga\" bija devusies trīs izbraukuma spēļu sērijā, kurā pirmajā mačā, pateicoties trīs Vitālija Karamnova gūtajiem vārtiem, ar 4:2 uzvarēja Toljati \"Ladja\" vienību, pēc tam ar 3:1 uzvarēja Ufas \"Tolpar\" komandu, bet pēdējā mačā ar 5:1 pieveica Orenburgas \"Belije tigri\", tiekot pie piektās uzvaras pēc kārtas. Šis bija jauns \"Rīga\" komandas rekords, jo iepriekš tā ne reizi nebija izcīnījusi vairāk par četrām uzvarām. Tagad MHL čempionātā būs nedēļu ilgs pārtraukums, bet pēc tam \"Rīga\" hokejisti dosies astoņas spēles garā un divas nedēļas ilgā izbraukuma sērijā.", "link": "https://www.delfi.lv/sports/news/rigas_dinamo/news/rupjibam-bagata-spele-hk-riga-turpina-uzvaru-seriju.d?id=35019229"},
{"title": "HK ‘Rīga’ otrreiz uzvar Minskas ‘Zubri’", "category": "Sports", "body": "Hokeja klubs „Rīga” arī otrajā Krievijas Jaunatnes hokeja līgas (MHL) regulārā čempionāta spēlē Minskā uzvarēja vietējo „Zubri”, tikai šoreiz vienu punktu rīdzinieki atvēlēja pretiniekiem, uzvaru gūstot pagarinājumā – 3:2 (0:0, 1:0, 1:2, 1:0). Pirmajā periodā neviena no komandām vārtus neguva, bet otro ar 1:0 savā labā noslēdza „Rīga”- Juris Upītis guva pirmos vārtus šai spēlē. Trešajā trešdaļā Aleksejs Avtajevs izlīdzināja rezultātu, minskiešiem izmantojot skaitlisko vairākumu, bet perioda vidū „Zubri” nonāca vadībā ar 2:1, rīdziniekiem atkal esot mazākumā. Nepilnas sešas minūtes pirms spēles beigām Raimonds Volkoits rezultātu izlīdzināja, un tieši viņš guva uzvaras vārtus pagarinājumā. Atgādinām, ka sestdien abu komandu pirmajā spēlē HK „Rīga” uzvarēja ar 5:2, un pagaidām izbraukuma spēļu sērijā ir svinējusi trīs uzvaras četrās spēlēs. MHL Ziemeļrietumu divīzijas kopvērtējumā HK „Rīga” ir nostiprinājusies vadībā, jau par četriem punktiem apsteidzot Jaroslavļas „Loko”.", "link": "https://www.delfi.lv/sports/news/rigas_dinamo/news/hk-riga-otrreiz-uzvar-minskas-zubri.d?id=35290780"},
{"title": "Rīgas 'Dinamo' zaudē pēcspēles metienu sērijā", "category": "Sports", "body": "Kontinentālās hokeja līgas (KHL) regulārā čempionāta spēlē piektdien zaudējumu piedzīvoja Rīgas \"Dinamo\", kas viesos ar 2:3 pēcspēles metienos piekāpās Māra Jasa pārstāvētajai komandai Ņižnekamskas \"Ņeftehimik\". Pamatlaikā pirmos vārtus \"Dinamo\" labā otrā perioda astotajā minūtē guva Raimonds Vilkoits, kuram tie bija pirmie vārti KHL. Pēdējās trešdaļas pirmajā minūtē \"Ņeftehimik\" izmantoja divu spēlētāju skaitlisko vairākumu un Maksims Pestusko izlīdzināja rezultātu, astotajā minūtē Rodrigo Laviņš atjaunoja pārsvaru rīdziniekiem, bet pēc pusotras minūtes Dmitrijs Makarovs atkal panāca neizšķirtu. Jau pirmās trešdaļas sākumā Arvīde Reķis nopelna divas soda minūtes un Rīgas \"Dinamo\" paliek skaitliskajā mazākumā, ko godam izturēja, labi nospēlējot aizsardzībā. Taču spēles turpinājumā mājinieki demonstrēja aktīvāku, ātrāku hokeju, un Krisam Holtam \"Dinamo\" vārtos nācās demonstrēt \"brīnumus\", lai paglābtu savu komandu no vārtu zaudējuma. Perioda vidū spēles gaita izlīdzinājās, un uzbrukumu iniciatīvu ik pa brīdim uzņēmās dinamieši, bīstamus metienus pa vārtiem izdara Ģirts Ankipāns, Broks Troters, taču pretinieku vārtsargs ir savā vietā. Perioda beigās \"Dinamo\" paliek skaitliskajā mazākumā, un \"Ņeftehimik\" sāk vētraini uzbrukt, taču Holtu neizdodas pārspēt un pirmais periods beidzas ar bezvārtu neizšķirtu, taču Ģirta Ankipāna noraidījums pāriet uz trešā perioda sākumu. Mājinieku pārsvaru itin daiļrunīgi ilustrē arī metienu skaita pa vārtiem – \"Ņeftehimik\" pa Holta sargātajiem vārtiem pirmajā trešdaļā izdarīja 18 metienus, \"Dinamo\" pa Skota Munro vārtiem – tikai astoņus. Otro periodu \"Dinamo\" iesāka, spēlējot skaitliskajā mazākumā, bet mājinieki ļoti uzstājīgi darbojās mūsējo aizsardzības zonā arī pēc tam, kad noraidīto soliņu bija pametis Ģirts Ankipāns. Viņus nedaudz apturēja pašu noraidījums, taču \"Ņeftehimik\" meistarīgi \"neitralizēja\" rīdzinieku uzbrukumus, turklāt paši izveidoja bīstamu momentu pie Holta vārtiem, un vēlāk, spēlējot pilnā sastāvā, gandrīz divas minūtes \"Ņeftehimik\" neizlaida ripu no mūsu zonas. Astotajā minūtē nāca tik ļoti gaidītie un vajadzīgie vārti, kas \"sapurināja\" Rīgas komandu – savus pirmos vārtus KHL guva jaunais uzbrucējs Raimonds Vilkoits, izvirzot vadībā \"Dinamo\". Lai arī pats Vilkoits pāris minūtes pēc tam pats nopelnīja noraidījumu, rīdzinieku spēle bija kļuvusi aktīvāka, ātrāka un pretiniekiem bīstamāka, arī skaitliskais mazākums tika izturēts praktiski bez tiešiem apdraudējumiem Holta vārtiem. 15. minūtē \"Dinamo\" vēlreiz nonāk skaitliskajā vairākumā, taču tā realizācija ir katastrofāla – mūsējo piecinieks tā arī ne reizi nenostājas pretinieku zonā vairākuma kombināciju izspēlēšanai, toties perioda beigās tradicionāli paliekam mazākumā, turklāt divkāršā – pēdējās minūtes sākumā \"Dinamo\" neievēro skaitlisko sastāvu, bet pēdējās sekundēs Rodrigo Laviņš nospēlē ar augstu paceltu nūju un trešo trešdaļu \"Dinamo\" iesāks, esot trijatā pret pieciem pretinieku spēlētājiem. Trešajā trešdaļā \"Ņefthimik\" realizēja \"lielo\" vairākumu – Maksims Pestuško uztver piespēli no Niklasa Pērsona un ar otro piegājienu ieraida to vārtos, izlīdzinot rezultātu. Rīdzinieki tikai trešajā spēles minūtē veica pirmo uzbrukumu pretiniekiem, taču tieši \"Dinamo\" bija tie, kuri atkal izvirzījās vadībā – astotajā minūtē Rodrigo Laviņš, saņēmis piespēli no aizvārtes no Tomaša Surovija, no pustālas distances raidīja to vārtos – 2:1. Rīdzinieku prieki gan nebija ilgi, jo pēc nepilnas pusminūtes Dmitrijs Makarovs kustībā ieraida ripu \"Dinamo\" vārtos – 2:2. Spēles turpinājumā mājinieki, izskatās, atrada vēl lielākas ātruma un spēka rezerves, un pēdējās minūtēs \"Dinamo\" spēlēja uz ripas izmešanu no zonas, un tomēr noturēja neizšķirtu 2:2, spēli aizvadot līdz papildlaikam. Papildlaikā savukārt aktīvāk darbojās \"Dinamo\", vairakkārt apdraudot Munro sargātos vārtus, taču arī Kriss Holts glāba rīdziniekus no zaudējuma, un spēle turpinājās ar pēcspēles metieniem. Pirmo metienu izdarīja Ņiživijs, kuram neizdevās pārspēt pretinieku vārtsargu, bet Aleksejs Simakovs piemānīja Holtu un guva vārtus. Otrajā sērijā Roberts Bukarts uzmeta virsu pretinieku vārtsargam, savukārt Maksims Pestuško piemānīja Holtu un atnesa uzvaru mājiniekiem.  Diemžēl Rīgas \"Dinamo\" arī šajā mačā savainojumu dēļ nevarēja palīdzēt uzbrucēji Marks Hartigans un Lauris Dārziņš. Abi hokejisti mēģināja trenēties uz ledus, taču savainojumi abiem spēlētājiem liedza pilnvērtīgi trenēties, un līdz ar to viņi izlaida arī šo maču. Treneri, salīdzinot ar iepriekšējo spēli pret \"Avtomobiļist\", sastāvā bija veikuši divas izmaiņas – vārtus sargāja Kriss Holts, bet aizsardzībā Krišjāņa Rēdliha vietā spēlēja Oskars Cibuļskis. Rīgas DINAMO sastāvs uz spēli: #31 Chris Holt (#79 Mikael Tellqvist); #91 Brock Trotter - #5 Jānis Sprukts – #19 Miķelis Rēdlihs; #2 Rodrigo Laviņš – #14 Jēkabs Rēdlihs; #17 Aleksandrs Ņiživijs – #34 Vitalij Karamnov – #43 Tomas Surovy; #13 Guntis Galviņš - #11 Kristaps Sotnieks; #15 Mārtiņš Karsums – #18 Andris Džeriņš - #75 Ģirts Ankipāns; #44 Oskars Cibuļskis - #6 Arvīds Reķis; #21 Roberts Bukarts – #32 Raimonds Vilkoits - #29 Ainārs Podziņš; #55 Jānis Andersons.   Ņižņekamskas ŅEFTEHIMIK sastāvs uz spēli: #29 Scott Munroe (#37 Ivan Kasutin); #60 Libor Pivko - #71 Igor Poligalov - #28 Maksim Jakuceņa; #42 Ņikita Šitov - #96 Māris Jass; #86 Pavel Brendl - #53 Niclas Persson - #14 Aleksej Simakov; #44 Nikolaj Belov - #77 Jevgeņij Rjasenskij; #72 Sergej Koņkov - #23 Dmitrij Makarov - #33 Maksim Pestuško; #39 Sergej Bernackij - #75 Renat Mamašev; #11 Aleksandr Islamov - #63 Anton Krisanov - #91 Igor Bortņikov, #27 Emiļ Gaļimov.", "link": "https://www.delfi.lv/sports/news/rigas_dinamo/news/rigas-dinamo-zaude-pecspeles-metienu-serija.d?id=35669327"},
{"title": "'Jugra' bez Masaļska vārtos zaudē Znaroka 'Dinamo'", "category": "Sports", "body": "Zaudējumu Kontinentālās hokeja līgas (KHL) regulārā čempionāta spēlē piektdien piedzīvoja Latvijas izlases vārtsarga Edgara Masaļska pārstāvētā Hantimansijskas \"Jugra\" komanda, kas savā laukumā ar rezultātu 2:4 (2:1, 0:1, 0:2) zaudēja Latvijas speciālistu Oļega Znaroka un Harija Vītoliņa trenētajiem Maskavas \"Dinamo\" hokejistiem. Kā ierasts, \"Jugra\" komandas vārtus sargāja Mihails Birjukovs, kurš atvairīja 25 no 29 pretinieku metieniem, bet Masaļskis palika rezervē. Uzvarētājiem šajā mačā vārtus guva Romāns Derļuks, Deniss Tolpeko, Maksims Solovjovs un Aleksejs Kudašovs, savukārt \"Jugra\" labā ar precīziem metieniem izcēlās Dmitrijs Altarjovs un Deniss Tjurins. Pēc šīs spēles KHL Austrumu konferences kopvērtējumā \"Jugra\" pašlaik ar 53 punktiem 32 spēlēs ieņem sesto vietu, bet \"Dinamo\" ar 69 punktiem 33 spēlēs atguva pirmo vietu ne tikai Rietumu konferencē, bet arī visā līgā.", "link": "https://www.delfi.lv/sports/news/rigas_dinamo/news/jugra-bez-masalska-vartos-zaude-znaroka-dinamo.d?id=35672563"},
{"title": "Arī 'Liepājas metalurgs' hokejistiem zaudējums pēcspēles metienos", "category": "Sports", "body": "Baltkrievijas atklātā hokeja čempionāta spēlē piektdien zaudējumu piedzīvoja \"Liepājas metalurgs\", kas viesos ar 1:2 (0:1, 1:0, 0:0, 0:0, 0:1) pēcspēles metienu sērijā piekāpās Žlobins \"Metallurg\". Liepājniekiem vienīgos vārtus guva Vladimirs Mamonovs, kurš otrā perioda piektajā minūtē panāca 1:1. Atgādinām, ka piektdien Kontinentālās hokeja līgas (KHL) regulārā čempionāta spēlē zaudējumu pēcspēles metienos  piedzīvoja Rīgas \"Dinamo\",  kuram fārmklubs ir \"Liepājas metalurgs\". BAČ kopvērtējumā \"Liepājas metalurgs\" ar 43 punktiem 32 spēlēs ieņem septīto vietu, taču no sestās vietas atpaliek par 12 punktiem.", "link": "https://www.delfi.lv/sports/news/hokejs/ari-liepajas-metalurgs-hokejistiem-zaudejums-pecspeles-metienos.d?id=35673101"},
{"title": "Šuplers: cenšamies nepievērst uzmanību komandas līderu prombūtnei", "category": "Sports", "body": "Komandas spēlētāji cenšas nepievērst uzmanību vienības līderu prombūtnei, pēc zaudējuma Ņižņekamskas \"Ņeftehimik\" vienībai izteicās Kontinentālās hokeja līgas (KHL) Latvijas kluba Rīgas \"Dinamo\" galvenais treneris Jūliuss Šuplers. Kā ziņots, otrajā izbraukuma spēļu sērijas mačā piektdien \"Dinamo\" ar rezultātu 2:3 (0:0, 1:0, 1:2, 0:0, 0:1) pēcspēles metienu sērijā zaudēja Latvijas aizsarga Māra Jasa pārstāvētajai \"Ņeftehimik\" komandai. \"Spēle izvērtās interesanta un aizraujoša līdz pat pēdējai tiesneša svilpei. Mani ļoti priecē, ka pēc neveiksmīgās spēles ar Jekaterinburgas \"Avtomobilist\" spēlētāji stingri ievēroja spēles disciplīnu, parādīja raksturu un pelnīti tika pie viena punkta. Toties pēcspēles metieni - tā jau ir loterija,\" pēc mača pārdomās dalījās Šuplers. Jautāts par komandas noskaņojumu situācijā, kad tai savainojumu dēļ nevar palīdzēt labākie vārtu guvēji Marks Hartigans un Lauris Dārziņš, kā arī vienības kapteinis Sandis Ozoliņš, Šuplers steidzās mierināt pesimistus un paslavēja komandas gados jaunākos spēlētājus. \"Cenšamies tam nepievērst uzmanību. Šodien man ļoti patika jaunie Raimonds Vilkoits, Roberts Bukarts un Ainārs Podziņš, kuri nospēlēja lieliski. Protams, ka komandas līderu trūkums ir jūtams,\" izteicās Šuplers. Kā ziņots, Vilkoits guva savas komandas pirmo vārtus šajā mačā un savus pirmo vārtus KHL čempionātā. Tikmēr \"Ņeftehimik\" komandas galvenais treneris Vladimirs Krikunovs slavēja \"Dinamo\" vārtsarga Krisa Holta spēli. \"Bija iespējas tikt pie uzvaras arī pamatlaikā, taču lieliski nospēlēja pretinieku spēlētāji un vārtsargs, tāpēc guvām tikai divus vārtus,\" pastāstīja Krikunovs. Kā vēstīts, šajā spēlē \"Dinamo\" piedzīvoja trešo zaudējumu pēc kārtas, bet pēdējās desmit spēlēs Latvijas komanda tikusi pie pieciem panākumiem. Savukārt \"Ņeftehimik\" hokejisti pēdējās desmit cīņās izcīnījuši piecas uzvaras. Abu komandu iepriekšējā tikšanās reizē šosezon Rīgas \"Dinamo\" savā laukumā uzvarēja ar rezultātu 6:3. KHL Rietumu konferences kopvērtējumā pēc šīs spēles Latvijas klubs ar 50 punktiem 33 spēlēs atrodas sestajā vietā, bet \"Ņeftehimik\" komanda ar 45 punktiem 32 mačos saglabāja astoto pozīciju Austrumu konferencē. Pirmajā šīs izbraukuma sērijas mačā Rīgas \"Dinamo\" trešdien ar 3:5 piekāpās Jekaterinburgas \"Avtomobilist\" komandai. Iepriekš Rīgas \"Dinamo\" aizvadīja četru mājas spēļu sēriju. Tajā Latvijas klubs ar rezultātu 3:2 pieveica Latvijas aizsarga Georgija Pujaca pārstāvēto Novosibirskas \"Sibirj\" komandu, tad ar 2:1 uzvarēja latviešu uzbrucēja un bijušā \"Dinamo\" spēlētāja Mārtiņa Cipuļa pārstāvēto Habarovskas \"Amur\" komandu, pēc tam ar 4:1 pieveica Latvijas aizsarga Aleksandra Jerofejeva pārstāvēto Novokuzņeckas \"Metallurg\" vienību, bet šīs mājas spēļu sērijas pēdējā mačā Latvijas klubs ar 1:2 zaudēja Latvijas speciālista Igora Pavlova trenētajai Maskavas \"Spartak\" vienībai, pārtraucot savu četru uzvaru sēriju. Nākamajā spēlē Rīgas \"Dinamo\" izbraukumā svētdien tiksies arī ar pēdējo divu sezonu Gagarina kausa ieguvējiem Kazaņas \"Ak Bars\", kurā spēlē bijušais rīdzinieku snaiperis Marsles Hosa. Taču pēc tam sāksies decembra pārtraukums, bet 22.decembrī Latvijas klubs uzsāks šī gada pēdējo četru spēļu sēriju savu skatītāju priekšā.", "link": "https://www.delfi.lv/sports/news/rigas_dinamo/news/suplers-censamies-nepieverst-uzmanibu-komandas-lideru-prombutnei.d?id=35675113"},
{"title": "Gulbis netiek galā ar Verdasko servēm un izstājas no Parīzes 'Masters' turnīra", "category": "Sports", "body": "Latvijas labākais tenisists  Ernests Gulbis  pirmdien ar zaudējumu pirmajā kārtā izstājās no sezonas noslēdzošā turnīra – Parīzes \"Masters\". Pirmās kārtas mačā Gulbis sīvā cīņā ar 6-7 (3:7), 6-7 (5:7) zaudēja spānim Fernando Verdasko. Tādējādi Gulbis sezonu vienspēlēs pabeidzis ar četriem zaudētiem setiem \"tie break\" izspēlēs.  Atgādinām, ka pagājušajā nedēļā Gulbis pirmajā  kārtā līdzīgā veidā zaudēja amerikāņu milzim Džonam Isneram. Lūzuma punkts mačā bija pirmā seta izskaņa. Gulbis 12.geimā ieguva trīskāršo setbumbu, taču nespēja tad tikt galā ar spāņa servēm, kas viņam bija \"sāpju bērns visu spēles laiku. Atspēlējis setbumbas, Verdasko pārliecinoši uzvarēja geimu un tad arī \"tie break\". Otrā seta sākumā Gulbis nonāca arī zaudētājos ar 0-3 un 1-4, taču atspēlējās un varēja arī uzvarēt setu, taču atkal nospēlēja kļūdaini pie Verdasko servēm.", "link": "https://www.delfi.lv/sports/news/other_kinds/teniss/gulbis-netiek-gala-ar-verdasko-servem-un-izstajas-no-parizes-masters-turnira.d?id=43765692"},
{"title": "Soļotāja Pastare sasniedz sezonas otro labāko rezultātu pasaulē", "category": "Sports", "body": "Latvijas soļotāja Agnese Pastare sestdien 5000 metru distancē Valmierā notiekošajās Valsts prezidenta balvas sacensībās uzrādījusi sezonas otro labāko rezultātu pasaulē. Pastare soļojumā uzvarēja, distanci noslēdzot pēc 21 minūtes un 3,15 sekundēm, kas ir arī viņas personiskais rekords. Otrajā vietā ierindojās Anita Kažemāka (22 minūtes un 3,75 sekundes), bet trešā bija Igaunijas sportiste Margarita Kozoljova, kura distanci veica 28 minūtēs un 55,14 sekundēs. Sezonas līdere 5000 metru soļojumā ir Eleonora Džiordži, kura 5000 metru garo distanci spējusi veikt 20 minūtēs un 46,12 sekundēs. Lodes grūšanā sievietēm pie uzvaras tika Laura Gedminaite, kura labākajā mēģinājumā lodi aizgrūda 14,74 metrus tālu. Labākā no latvietēm bija Linda Ozola, kura iespēja 13,25 tālu raidījumu, kas deva trešo labāko rezultātu. Tikmēr 10 000 metru vīriešu soļojumā dominēja latvieši Par uzvarētāju kļuva Arnis Rumbenieks, kurš distanci veica 42 minūtēs un 7,57 sekundēs. Viņam sekoja Edgars Gjačs, Arturs Makars un Ruslans Smolonskis. Savukārt pie panākuma vesera mešanā ticis Igors Sokolovs, kurš labākajā mēģinājumā iespēja 74,57 tālu raidījumu, par gandrīz desmit metriem apsteidzot otrajā vietā finišējušo Martinu Lehemetu no Igaunijas. Tikmēr vīriešu diska mešanā pie uzvaras ticis titulētais igaunis Gerds Kanters, kurš labākajā mēģinājumā disku raidīja 64,56 metrus tālu. Labākie no Latvijas šajā disciplīnā ierindojās beigu daļā - Oskars Vaisjūns bija sestais (53,52 metri), bet septītais un astotais attiecīgi Arnis Žviriņš (46,48 metri) un Artis Riepnieks (43,84). Valsts prezidenta balvas sacensības noslēgsies sestdien. Šis ir otrais gads, kad sacensību formātu no Latvijas reģionu cīņām nomainījusi Baltijas valstu komandu spēkošanās, kur sportisti sacenšas par uzvarām individuālajās disciplīnās un komandu ieskaitē. Valsts prezidenta balva vieglatlētikā šogad notiek jau 19.reizi. Pērn komandu ieskaitē triumfēja Latvijas vieglatlēti, apsteidzot attiecīgi Lietuvu un Igauniju. Šīs ir vienas no pēdējām sacensībām, kurās sportisti varēs lūkot izpildīt gaidāmā pasaules čempionāta normatīvus. Vieglatlētikas  sacensībās tiks prēmēti visu disciplīnu uzvarētāji, bet vislielāko naudas balvu 1500 eiro apmērā iegūs augstvērtīgākā rezultāta ieguvēji vīriešu un sieviešu konkurencē. Sacensību formāts paredz, ka Baltijas valstu izlases un komandas sacentīsies savā starpā. Katrā disciplīnā startēs pa diviem izlašu sportistiem, kuri krās punktus kopējā ieskaitē. Tomēr Valsts prezidenta balvas vieglatlētikā nolikums paredz, ka vieglatlētikas sacensībās var piedalīties arī vairāk par diviem atlētiem vienā disciplīnā, kā arī sportisti no citām valstīm. Šie vieglatlēti gan nepiedalīsies, lai iegūtu punktus komandu kopvērtējumā, bet gan cīnīsies par individuālajām naudas balvām, kuras tiks piešķirtas attiecīgās disciplīnas uzvarētājam un augstvērtīgo rezultātu uzrādītājiem.", "link": "https://www.delfi.lv/sports/news/other_kinds/atlethics/solotaja-pastare-sasniedz-sezonas-otro-labako-rezultatu-pasaule.d?id=43497747"},
{"title": "Bolts Dimanta līgas posmā sasniedz sezonas ātrāko laiku pasaulē 200 metru distancē", "category": "Sports", "body": "Jamaikiešu sprinta zvaigzne  Useins Bolts   Dimanta līgas  posmā sestdien Francijas galvaspilsētā Parīzē izcīnījis pārliecinošu uzvaru 200 metru distancē, uzrādot šīs sezonas labāko laiku pasaulē. Bolts finiša līniju sasniedza pēc 19,73 sekundēm, savu tautieti Vorenu Veiru pārspējot par 19 sekundes simtdaļām, bet kā trešais ar rezultātu 20,07 sekundes finišēja francūzis Kristofs Lemetrs. \"Tas ir labi, esmu apmierināts ar sevi. Mīlu Parīzi, vienmēr jūtos lieliski šeit, jo līdzjutēji ir lieliski,\" pēc uzvaras sacīja seškārtējais olimpiskais un pieckārtējais pasaules čempions Bolts. Viņš gan piebilda, ka rezultāts varētu būt vēl labāks. \"Esmu tuvu [ideālam rezultātam]. Man vēl jāpiestrādā pie pāris kļūdām. Mans treneris noteiks, kas tieši jāuzlabo,\" sacīja jamaikietis. Šīs sezonas ātrākos skrējienus pasaulē Parīzē uzrādīja arī Kirani Džeimss no Grenādas 400 metru distancē (43,96 sekundes) un Ezekiels Kemboi no Kenijas 3000 metru šķēršļu skrējienā (septiņas minūtes un 59,03 sekundes). Pie panākuma 1500 metru skrējienā Parīzē tika Džibutijas pārstāvis Ajanlehs Suleimans (trīs minūtes un 32,55 sekundes), bet 110 metru barjerskrējienā visātrākais bija amerikānis Arjess Merits (13,09 sekundes). Tāllēkšanā visatsperīgākais bija Damars Forbs no Jamaikas (8,08 metri), kārtslēkšanā nepārspēts palika Reno Lavilenjē no Francijas (5,92 metri), bet diska mešanā uzvarēja vācietis Roberts Hartings (67,04 metri). Tikmēr sieviešu konkurencē ātrāko šīs sezonas laiku 5000 metru skrējienā uzrādīja Etiopijas sportiste Tiruneša Dibaba, kura finiša līniju šķērsoja pēc 14 minūtēm un 23,68 sekundēm. Simts metru sprintā ar rezultātu 10,92 sekundes triumfēja Šellija-Anna Freizere-Praisa, 800 metru skrējienā ātrākā ar vienu minūti un 57,26 sekundēm bija Burundi pārstāve Fransine Nijonsaba, bet 400 metru barjerskrējienā uzvarēja čehiete Zuzana Hejnova (53,23 sekundes). Augstlēkšanā krieviete Anna Čičerova palika nepārspēta ar 2,01 metra augstumu, trīssoļlēkšanā uzvarēja kolumbiete Katerine Ivargena (14,69 metri), bet lodes grūšanā spēcīgākā bija jaunzēlandiete Valerija Adamsa (20,52 metri). Kā ziņots, šķēpmešanā Parīzē startēja arī divas Latvijas pārstāves -  Madara Palameika  un Sinta Ozoliņa-Kovala. Palameika labākajā metienā sasniedza 61,36 metrus tālu rezultātu un izcīnīja trešo vietu, atpaliekot vien no vācietes Kristinas Obergfelas un amerikānietes Kimberlijas Mikles, kuras bija attiecīgi 64,74 un 64,35 metrus tālas. Tikmēr Ozoliņa-Kovala, kura šķēpu raidīja vien 55,97 metrus tālu, ieņēma septīto vietu. Ar trešo vietu Palameika nopelnīja vienu punktu Dimanta līgas ieskaitē. Līdz ar to kopvērtējumā pēc četrām sacīkstēm latviete ar vienu punktu ieņem piekto vietu, bet ļoti pārliecinoša līdere ar maksimāli iespējamajiem 16 punktiem ir Obergfela. No trim vadošajām Latvijas šķēpmetējām pie pasaules čempionāta A normatīva, kas ir 62,00 metri, pagaidām tikusi vienīgi Ozoliņa-Kovala.", "link": "https://www.delfi.lv/sports/news/other_kinds/atlethics/bolts-dimanta-ligas-posma-sasniedz-sezonas-atrako-laiku-pasaule-200-metru-distance.d?id=43464061"},
{"title": "Bērni līdz 12 gadu vecumam Jūrmalas maratonos varēs startēt bez maksas", "category": "Sports", "body": "Pateicoties \"Maxima Favorit\" atbalstam, šogad visos Jūrmalas maratonos bērni līdz 12 gadu vecumam attiecīgo sporta veidu mazo dalībnieku distancēs varēs piedalīties bez maksas, informē sacensību rīkotāji. Jauno dalībnieku bezmaksas reģistrācija iespējama Jūrmalas maratonu  mājaslapā  vai reģistrācijas stendā t/c \"Spice\" līdz sacensību dienai: attiecīgi Jūrmalas velomaratonam – līdz 19.maijam, \"Spices\" skrituļmaratonam – līdz 6.augustam, bet \"Baltic Miles\" skriešanas pusmaratonam – līdz 10.septembrim. Savukārt sacensību dienā norises vietā reģistrācija jau būs par maksu. Šogad Jūrmalas maratonu sēriju aizsāks UCI Eiropas tūres 1.2 kategorijas šosejas riteņbraukšanas sacensības Jurmala \"Grand Prix\" (182 km), kas norisināsies 20.maijā un šogad ir vienīgās profesionālās velosacensības Latvijā. Jūrmala \"Grand Prix\" laikā skatītāji varēs gan vērot Eiropas profesionālo komandu sacensības, gan arī piedalīties dažādās aktivitātēs. Savukārt jau 21.maijā ikviens varēs izaicināt sevi un izmēģināt spēkus Jūrmalas velomaratonā 126 km, 60 km vai 14 km distancē. Jūrmalas maratoni kā pasākumu sērija ir viens no lielākajiem vasaras sporta notikumiem Baltijā, kur sev piemērotu sporta veidu un distanci var atrast ikviens.", "link": "https://www.delfi.lv/sports/news/tautas-sports/berni-lidz-12-gadu-vecumam-jurmalas-maratonos-vares-startet-bez-maksas.d?id=37994601"},
{"title": "Dopinga skandāls vēršas plašumā: pieķerti vēl četri Jamaikas vieglatlēti", "category": "Sports", "body": "Kopā ar slaveno sprinteri, bijušo pasaules rekordistu 100 metru skrējienā Asafu Pauelu dopinga lietošanā pieķerti vēl četri Jamaikas vieglatlēti, vēsta ārvalstu masu mediji. Ziņas par Pauela un cita pazīstamā sprintera Taisona Geja  pieķeršanu aizliegto vielu lietošanā pasauli pāršalca svētdien. Abi sportisti jau atsaukuši dalību no augustā Maskavā gaidāmā pasaules čempionāta. Neilgi pēc abu slaveno sprinteru pieķeršanas dopinga lietošanā Jamaikas Antidopinga aģentūras vadītājs Herbs Eliots pavēstījis, ka kopumā \"iekrituši\" pieci jamaikieši. Viena no šīm sportistēm ir Londonas olimpisko spēļu sudraba medaļniece 4x100 metru stafetē Šerone Simpsone. Dažādi avoti ziņo, ka starp šiem pieciem jamaikiešiem divi ir sprinteri (tātad Pauels un Simpsone), bet pārējie trīs pieķertie vieglatlēti nav skrējēji. Pēc neoficiālas informācijas, viens no pieķertajiem ir vēl junioru vecuma vieglatlēts. Jamaikas vieglatlētikai tas ir vēl viens trieciens pirms pasaules čempionāta.  Jūnijā dopinga lietošanā pieķēra un uz nenoteiktu laiku  diskvalificēja vienu no visu laiku izcilākajām jamaikiešu vieglatlētēm, trīskārtējo olimpisko čempioni Veroniku Kembelu-Braunu. Viņas lieta gan vēl nav izskatīta, taču līdz lēmuma pieņemšanai sportistei ir atstādināta no dalības sacensībās.", "link": "https://www.delfi.lv/sports/news/other_kinds/atlethics/dopinga-skandals-versas-plasuma-piekerti-vel-cetri-jamaikas-vieglatleti.d?id=43481919"},
{"title": "Karsums un citi Maskavas 'Dinamo' hokejisti varētu kļūt par brīvajiem aģentiem", "category": "Sports", "body": "Kontinentālās hokeja līgas  (KHL) kluba Maskavas \" Dinamo \" spēlētāji, kuru starpā ir arī latvietis  Mārtiņš Karsums , 1. jūlijā varētu kļūt par brīvajiem aģentiem, vēsta izdevums \"Sport-Express\". Maskavas \"Dinamo\" komandu piemeklējušas nopietnas finansiālās problēmas, un klubs spēlētājiem esot parādā algas vairāku miljonu rubļu apmērā. Tā kā klubs nav izpildījis līguma nosacījumus, spēlētāji 1. jūlijā varētu kļūt par brīvajiem aģentiem un jebkurā brīdī pievienoties citai komandai. Tiesa, KHL Spēlētāju arodbiedrības vadītājs Andrejs Kovaļenko izvairījās no komentāriem šajā jautājumā. 4. jūnijā Maskavas \"Dinamo\" beidzās termiņš, kas klubam tika dots to finansiālo problēmu atrisināšanai. \"Dinamo\" fārmklubs jau izstājās no Krievijas Augstākās hokeja līgas, bet vairāki spēlētāji esot lūguši palīdzību arodbiedrībai. Karsumam līgums ar klubu noslēgts līdz nākamās sezonas beigām.", "link": "https://www.delfi.lv/sports/news/rigas_dinamo/news/karsums-un-citi-maskavas-dinamo-hokejisti-varetu-klut-par-brivajiem-agentiem.d?id=48995541"},
{"title": "Olimpietis Rumbenieks kļuvis par pirmo Latvijas sportistu ar pozitīvām meldonija analīzēm", "category": "Sports", "body": "Gaidāmo Riodežaneiro olimpisko spēļu dalībnieks soļošanas sacensībās Arnis Rumbenieks kļuvis par pirmo publiski zināmo Latvijas sportistu, kura analīzēs konstatēta aizliegtā viela meldonijs, tomēr tās daudzums bijis neliels un, visticamāk, viņam nedraudēs diskvalifikācija, pastāstīja Latvijas  Vieglatlētikas  savienības (LVS) prezidents Guntis Zālītis. Meldonijs, kas ir Latvijā ražotā medikamenta \" Mildronāts \" aktīvā viela, aizliegto vielu sarakstā tika iekļauts 1.janvārī. Kopš tā laika pārbaudēs vielas klātbūtne konstatēta virknei augstākā līmeņa sportistu, tostarp tenisa superzvaigznei Marijai Šarapovai. Sākotnēji tika uzskatīts, ka viela organismā saglabājas vien divus mēnešus, bet, kad tika sākti pētījumi un pierādīta ilgāka tā palikšana organismā, daudzi pieķertie sportisti tikuši attaisnoti. Jau šonedēļ ziņots, ka pēc jaunajiem Pasaules Antidopinga aģentūras ( WADA ) ieteikumiem, sportisti, kuriem laika posmā no 1.marta līdz 30.septembrim organismā tiks konstatēts zems meldonija līmenis, var nesaņemt sodu. Iepriekš WADA jau bija lēmusi par šādu periodu no 1.janvāra līdz 29.februārim. \"Analīzes tika ņemtas aprīlī, un nesen mēs uzzinājām par to rezultātu - Rumbeniekam tika konstatēta ļoti minimāla meldonija koncentrācija,\" pastāstīja Zālītis. \"Tomēr, pēc pēdējā WADA paziņojuma, šobrīd viņam juridiski nav dopinga. Pagaidām WADA saka, ka viss ir kārtībā.\" Kā paskaidrojumā izteicies Rumbenieks, viņš šo vielu lietojis līdz atļautajam periodam, kas pēc ieteikumiem bija pērnā gada 1.novembris. Kaut Latvijas farmācijas uzņēmums \"Grindeks\" cer, ka WADA pilnībā izņems meldoniju no aizliegto vielu saraksta, paredzams, ka no 1.oktobra meldonijs sportistu organismā vairs nedrīkstēs atrasties vispār. Rumbenieks ir viens no 16 Latvijas vieglatlētiem, kurš izpildījis Riodežaneiro olimpisko spēļu normatīvu. Viņš četrgades nozīmīgākajā sporta notikumā plāno piedalīties 50 kilometru distancē. Pērn Rumbenieks pasaules čempionātā startēja ļoti neveiksmīgi, 50 kilometros paliekot pārliecinoši pēdējais. Savukārt 2012.gada Londonas olimpiskajās spēlēs viņš ieņēma 45.vietu 20 kilometru distancē.", "link": "https://www.delfi.lv/sports/news/other_kinds/atlethics/olimpietis-rumbenieks-kluvis-par-pirmo-latvijas-sportistu-ar-pozitivam-meldonija-analizem.d?id=47656011"},
{"title": "Krievijas olimpiskie medaļnieki slēpošanā bez diagnozes lietojuši astmas zāles", "category": "Sports", "body": "Krievijas slēpotāji, 2014. gada Soču olimpisko spēļu medaļnieki, Aleksandrs Ļegkovs un Iļja Černousovs olimpiādes laikā lietojuši astmas zāles, lai gan viņiem šāda diagnoze nav bijusi medicīniski noteikta, atsaucoties uz Krievijas  Slēpošanas  federāciju, ziņo ārzemju mediji. Krievijas Slēpošanas federācijas ģenerālsekretārs Georgijs Mnacakanovs norvēģu raidsabiedrībai NRK atklājis, ka sportisti esot lietojuši zāles, jo viņiem parādījušies astmas simptomi, lai gan šī diagnoze abiem nav bijusi ārstu noteikta. \"Ja sportistam pirms starta ir problēmas ar elpošanu, mēs labāk viņu atsauksim no sacensībām,\" NRK izteicies Mnacakanovs. Ļegkovs 2014. gada Soču olimpiskajās spēlēs izcīnīja zelta medaļu 50 km distancē un sudrabu 4x10 km stafetē, bet Černousovs ir bronzas medaļnieks 50 km distancē. Kā zināms, Krievijas hakeru grupa \"Fancy Bear\" ir uzlauzuši Pasaules Antidopinga aģentūras ( WADA ) datu bāzi, kurā glabājas sportistu medicīniskie faili, kuros tiek ievietota informācija, kādus preparātus mediķi atļāvuši viņiem lietot konkrētu veselības problēmu ārstēšanai. Astmas zāles, kas satur aizliegtos preparātus, nereti tiek lietotas izturības sacensībās elpošanas atvieglošanai.", "link": "https://www.delfi.lv/sports/news/winter_sports/others/krievijas-olimpiskie-medalnieki-sleposana-bez-diagnozes-lietojusi-astmas-zales.d?id=47937729"},
{"title": "Latvijas kamaniņu divnieku ekipāžām septītā un devītā vieta Pasaules kausa Sprinta sacensībās", "category": "Sports", "body": "Andra un Jura Šicu, kā arī Oskara Gudramoviča un Pētera Kalniņa divnieku ekipāžas sestdien guva attiecīgi septīto un devīto vietu ASV trasē Pārksitijā notikušā Pasaules kausa ceturtā posma Sprinta kausa sacensībās. Abas Latvijas ekipāžas aizvadīja salīdzinoši labus braucienus, tomēr sacensību norises vietā bija aptuveni desmit grādus liels sals un sportistu kamanas tādos apstākļos nespēja braukt ļoti ātri. Sacensībās uzvaru guva Toni Egerts un Saša Benekens no Vācijas, kuri trasi veica 32,838 sekundēs. Nieka 0,055 sekundēm viņiem zaudēja tautieši Tobiass Vendls un Tobiass Ārlts, bet tieši sekundes desmitdaļu zaudēja amerikāņi Mets Mortensens un Džeisons Terdimens. Tikmēr Šici atpalika par 0,192 sekundēm, kas deva septīto vietu, bet Gudramovičs ar Kalniņu zaudēja 0,365 sekundes, ierindojoties devītajā pozīcijā. Sprinta sacensībās tiek veikts viens brauciens, turklāt laika atskaite sākas nevis no starta vietas, bet gan aptuveni 100 metrus pēc tā, kad kamaniņu braucēji jau ir ieskrējušies. Lai attīstītu kamaniņu sporta veidu, Sprinta kausa izcīņa 2013./14. gada sezonā tika ieviesta kā inovatīvs risinājums, kas nākamajā sezonā tika papildināts. Sprinta kausā pie starta tiek 15 labākie katrā disciplīnā pēc Pasaules kausa posmā sasniegtajiem rezultātiem. Jau vēstīts, ka  piektdien Latvijai pirmo reizi šosezon uz goda pjedestāla ļāva kāpt brāļi Šici, kuri guva otro vietu divnieku sacensībās.  Tikmēr Gudramovičs un Kalniņš guva septīto vietu. Zīmīgi, ka spēcīga sniega dēļ divnieku sacensību uzvarētājs tika noteikts vien pēc viena brauciena rezultātiem. Pasaules kausa kopvērtējumā divniekiem pēc četros posmos aizvadītām sešām sacensībām vadību ar 570 punktiem saglabā pasaules vicečempioni un Eiropas čempioni Egerts un Benekens, kuriem ar 467 punktiem seko Vendls un Ārlts, bet trešie ar 375 punktiem ir vēl vieni vācieši Robins Johaness Gīke un Dāvids Gamms. Tikmēr Šici ar 337 punktiem ļoti stabili ir piektie, bet Gudramovičs un Kalniņš ar 244 punktiem atkāpušies uz astoto pozīciju. Turpinājumā sestdien risināsies arī Sprinta kauss dāmām un vīriem, tomēr tām Latvijas atlēti nespēja kvalificēties. Vīriešu pamatsacensībās piektdien Riks Kristens Rozītis ieņēma 19.vietu, kamēr  Inārs Kivlenieks  otrajā braucienā gandrīz krita un palika 30.pozīcijā, bet dāmu konkurencē neilgi pirms Sprinta kausa sākuma sestdien Elīza Cauce palika 17.pozīcijā, bet  Ulla Zirne  samierinājās ar 22.vietu. Pēc posma Pārksitijā atlikušie pieci Pasaules kausa etapi risināsies Jaunajā gadā. Pasaules kausa posms Siguldas trasē gaidāms 14. un 15. janvārī, kas būs sestais sezonā. Tikmēr pasaules čempionāts kamaniņu sportā gaidāms 27.-29. janvārī Īglsas trasē Austrijā, bet pasaules junioru čempionāts šogad risināsies Siguldā, kur notiks arī pasaules junioru čempionāts bobslejā un skeletonā.", "link": "https://www.delfi.lv/sports/news/winter_sports/luge/latvijas-kamaninu-divnieku-ekipazam-septita-un-devita-vieta-pasaules-kausa-sprinta-sacensibas.d?id=48316781"},
{"title": "Siguldas PK posma programmu kamaniņu sportā papildina Vistlerā nenotikusī komandu stafete", "category": "Sports", "body": "Pasaules kausa (PK) izcīņas posms kamaniņu sportā  Siguldas  trasē ir papildināts ar stafetes disciplīnu, kas nenotika laika apstākļu dēļ saīsinātajā Vistleras posmā decembrī. Līdz ar to Latvijas posmā notiks sacensības visās septiņās Pasaules kausa disciplīnās - \"Wiessmann\" Pasaules kausa izcīņā sievietēm, vīriešiem, divniekiem un komandu stafetē, kā arī BMW sprinta Pasaules kausā sievietēm, vīriešiem un divniekiem. Kā zināms, spēcīgo sniega vētru aizkavējās ekipējuma pārvešana no ASV uz Kanādu un  sacensības Vistlerā saīsinātā formātā, tikai individuālajās disciplīnās . Pasaules kausa sestā posma sacensības kamaniņu sportā Siguldas trasē risināsies no 13. līdz 15. janvārim. Piektdien, 13. janvārī, notiks Nāciju kausa sacensības, kurās noteiks Pasaules kausa dalībniekus, sestdien, 14. janvārī, Latvijas posma uzvarētājus noskaidros dāmas un divnieki, bet svētdien, 15. janvārī - kungi. Sacensības noslēgsies ar sprinta sacensībām.", "link": "https://www.delfi.lv/sports/news/winter_sports/luge/siguldas-pk-posma-programmu-kamaninu-sporta-papildina-vistlera-nenotikusi-komandu-stafete.d?id=48365327"},
{"title": "Maris Rīmenis: Pasaulei jauna līdere, mums – rekordiste", "category": "Sports", "body": "Šajā nedēļā Latvijas sporta līdzjutējus iepriecinājusi tenisiste Anastasija Sevastova. WTA Premier sērijas turnīrā pirmo reizi sasniegts ceturtdaļfināls un jaunnedēļ būs jauns rekords pasaules reitingā. Tikmēr jau šonedēļ godināta jaunā pasaules tenisa karaliene – dāniete Karolīna Vozņiacki, kura nu būs WTA reitinga līdere. Par Sevastovu runāts un rakstīts daudz mazāk nekā par Ernestu Gulbi. Tas arī saprotams, jo vīriešu teniss kotējas augstāk un arī pašam Gulbim nedaudz lielāki sasniegumi. Nu pienācis laiks paslavēt liepājnieci, jo Pekinas turnīrs viņai tiešām izdevās. Pārvarēta kvalifikācija, pēcāk pirmajā pamatturnīra kārtā uzvarēta austrāliete Samanta Stozūra, otrajā - slovākiete Dominika Cibuļkova. Jā, paveicās turpinājumā, jo krieviete Nadja Petrova savainojuma dēļ nevarēja iziet laukumā pret Sevastovu, tomēr arī veiksme  dažkārt tāpat akli neuzsmaida. Vislielākā reklāma laikam gan Anastasijai bija piektdien ceturtdaļfināla spēlē pret ķīnieti Na Lī. Centrālais laukums Pekinas olimpiskajā kompleksā, TV tiešraide arī Eurosport kanālā un kopumā gana labs novērtējums arī no neitrālu ekspertu (komentētāju) puses.  Sevastova nespēlēja slikti un viņai bija visas iespējas uzvarēt vismaz pirmajā setā, kaut sieviešu tenisā viss reizēm iet kā pa viļņiem. Te priekšā, te zaudē, te atkal priekšā. Divas uzvarētas izspēles divreiz  šķīra līdz uzvarai setā, kaut objektīvi ķīniete tomēr bija labāka. Var godīgi atzīt, ka viņa pati uzbruka biežāk un bīstamāk, kamēr Sevastova vairāk cenšas noturēt bumbu spēlē un izvairīties no lieka riska. Liepājniece pati ir kļuvusi nedaudz agresīvāka nekā kādreiz, tomēr uzbrukums pagaidām nav viņas trumpis. Iepriekš dažkārt mūsējo pievīla serve, tagad nav vairs tik traki, kaut dubultkļūda gadījās īpaši nepiemērotā brīdī - pirmā seta galotnē. Kopumā līdzīga cīņa, kurā laikam gan visu izšķīra pretinieces pieredze un nedaudz agresīvāka spēle, tāpat vietējo skatītāju atbalsts. Nevarētu teikt , ka ķīnieši ir īpaši emocionāli līdzjutēji, tomēr vairākiem tūkstošiem uzgavilējot, kaut kāds fons jau rodas.  Šāda līmeņa turnīrs kā Pekinā ir gluži tas pats , kas vīriešiem \"Masters\", - spēlē visas labākās, kuras vien nav savainotas. Punkti iegūti daudz un jau jaunnedēļ liepājniecei būs jauns pasaules rekords reitingā, viņa pakāpsies uz aptuveni 45.vietu. Plus mīnus viena pozīcija, bet vienalga, Sevastova būs pirmo reizi iekļuvusi labāko 50 vidū. Ja palūko viņas izaugsmi, tā varbūt nav tik strauja, kā savulaik Gulbim, bet stabila gan. Palēnām, bet Sevastova ar katru gadu virzās uz augšu, bet lieliem kritumiem. Viņas spēle ir stabila, Anastasija pati tāpat vien nedāvina punktus.  Uzlabojusies arī fiziskā kondīcija, kaut ar šādu augumu cerēt uz izcilām servēm laikam gan nevarēs un tāpat spēle pie tīkla nekad nekļūs par liepājnieces trumpi. Toties viņa māk kombinēt un variēt  dažādiem sitieniem, mainīt ritmu un tādējādi saraustīt pretinieci. Joprojām sitiens no kreisās Sevastovai ir stabilāks un kopumā bīstamāks nekā sitiens no labās. Iespējams, tieši tas vēl traucē kļūt agresīvākai, bet pati sportiste kopā ar savu treneri Martinu Rutneru jau tāpat labāk zina savas spēles plusus un mīnusus.  Šogad Sevastovai reitingā iespējams vēl lielāks kāpums, bet arī jaunā pozīcija garantēs līdzdalību ikvienā no turnīriem bez kvalifikācijas. Par izlikšanu \"Grand Slam\" gan vēl nevaram runāt, jo tad jābūt labāko 32 skaitā vai dažas vietas aiz šī maģiskā cipara.  Pasaules tenisā no šīs nedēļas ir jauna karaliene - dāniete Karolīna Vozņiacki, kaut formāli pirmo vietu reitingā viņa ieņems no pirmdienas. Ar savu 56.uzvaru šogad poļu izcelsmes Vozņiacki kļuva par 20.tenisisti mūsdienu tenisā, kas ieņem pirmo pozīciju reitingā. Saprotams, ka par labu Vozņiacki nākušas arī pretinieču traumas - Serena Viljamsa pēdējā laikā spēlējusi neregulāri un to pašu var teikt par vairākām citām izcilām tenisistēm. Līderes gods dānietei nu būs, atliek vien uzvarēt kādā no \"Grand Slam\" turnīriem, kas viņai vēl nav izdevies. Nedomāju, ka tas būs viegli izdarāms, jo ikvienai no pretiniecēm pasaules reitinga līderi divtik gribas uzvarēt, turklāt Vozņiacki joprojām ir viens liels mīnuss - viņas arsenālā nav izcili graujošu  sitienu. Dāniete cīnās, noķer vai visas bumbas, bet arī patērē ļoti daudz spēka šādās spēlēs. \"Grand Slam\" turnīros bez veiksmes un spēka taupīšanas dažās spēlēs uz čempiones titulu arī grūti cerēt  Kopumā sieviešu tenisā vairs nav izteiktas līderes . Dažas favorītes savainojumu vai kādu psiholoģisku iemeslu dēļ reitingā krietni noslīdējušas un arī laukumā vairs nav tik stabilas. Citas ir jau fiziskai pārāk izpumpējušās(visvairāk attiecas uz māsām Viljamsām), citas vēl nav pietiekami meistarīgas. Labs laiks, lai vēl vairāk uz augšu kāptu Anastasija Sevastova. Par viņas spēju griestiem gan grūti spriest, pašlaik noteikti vēl ne desmitnieks, taču var jau vēl uzlabot savu spēli un virzīties uz augšu soli pa solītim. Sportistei vēl tikai 20 gadu un viss vēl priekšā.  Vīriešu tenisā neviens vairs šogad reitingā neatņems pirmo vietu Rafaelam Nadalam. Tik jautājums, vai pats Rafa (precīzāk- viņa ķermenis, ne gars) spēs ilgi izturēt šādu spēles stilu un maksimālu spēku izlikšanu? Ja par to jau sāk runāt arī viņa dakteri, jautājums var atkal kļūt aktuāls. Hroniski traumēti ceļgali un tās jau nav vienīgās likstas. Ernestam Gulbim jaunnedēļ būs neliels kritiens pasaules reitingā, jo neizdevās aizstāvēt pērn Tokijā iegūtos punktus. Nav liela skāde, jo jau jaunnedēļ iespēja ko gūt \"Masters\" turnīrā Šanhajā, pēcāk Vīne, Bāzele un Parīze. Nenotiks kas negaidīts, Gulbis gada beigās noturēsies labāko 30 skaitā un būs izlikto tenisistu vidū \"Grand Slam\" pirmajā turnīrā Austrālijā. Cita lieta, ka pašam labi jānospēlē, jo tieši \"Grand Slam\" turnīros šogad neizdevās nekas. Gan labi, gan slikti, jo nākamgad var nospēlēt labāk un līdz ar to kāpt reitingā vēl augstāk.", "link": "https://www.delfi.lv/sports/news/analysis/maris-rimenis-pasaulei-jauna-lidere-mums-rekordiste.d?id=34527827"},
{"title": "Māris Rīmenis: Kas ir patiešām populārs un kas – iecienīts?\"", "category": "Sports", "body": "Šonedēļ  paziņoti pētījuma rezultāti par populārākajiem sporta veidiem Latvijā. Atklāti runājot, tie radījuši krietnu   sabiedrībā un šoreiz ne bez iemesla. Tā tas notiek vienmēr, kad pētījumu oficiālais viedoklis stipri vien atšķiras no daudzu indivīdu domātā. Saprotams, ka aptauju veica nopietnas organizācijas un nav jau jēgas apšaubīt, ka tādi arī ir tie rezultāti. Un tomēr - vairumam tomēr Latvijā šķiet tā stipri dīvaini, ja  par populārāko sporta veidu jau otro gadu valstī atzīst futbolu, ja hokejs ir piektais, grieķu -romiešu cīņa apsteidz autosportu utt. Tā varētu turpināt bezgalīgi.  Ko vispār nozīmē vārds populārākais un kā tas formulēts nupat veiktajā aptaujā? Šoreiz kā veids, ar ko visvairāk aktīvi nodarbojas, kaut tikpat labi tad jau formulējums varētu būt - iecienīts. Labi , ka pasīvajā vērošanā un popularitātē valstī hokejs ieņem pirmo vietu un nevis kāds cits sporta veids. Tad būtu pavisam grūti iestāstīt, ka hokejā uz \"Dinamo\" spēlēm tribīnes ir pustukšas, futbols ir ļoti labi apmeklēts, bet uz valstsvienības spēlēm pat visiem nepietiek biļešu. Nupat varēja labi salīdzināt, cik bija stadionā līdzjutēju uz Latvijas- Gruzijas spēli( nedaudz vairāk par četriem tūkstošiem) un cik tad iet uz \"Dinamo\", kaut spēles notiek bieži un to pat par neko ekskluzīvu nevar vairs  uztvert.  Labi, ar futbolu nodarboties ikdienā nav nekādu īpašo problēmu - tas nav tas dārgākais sporta veids ne pašiem sportotājiem, ne viņu vecākiem, arī reģionos radīts viens otrs laukums. Futbols ir un paliek sporta veidu karalis visā pasaulē un nav jau runas par augsta līmeņa turnīru popularitāti arī Latvijā.  Tas viss saprotams, bet vai ikdienā daudz sētās, pagalmos redzat, ka jaunieši spēlē futbolu, kā tas bija senāk? Hokejā trenēties ir daudz dārgāk, arī uzceltas jaunas halles un īpaši sūdzēties par interesi nevar, vecāki ved trenēties savas atvases un uzspēlē arī paši, amatieru līmenī.  Vēl nesen daudzinātais orientēšanās sports ar tik regulārajām sacensībām ik nedēļu un vairākiem tūkstošiem dalībnieku ik reizi popularitātes skalā ir 26.vietā, toties kamaniņu sports 22. Vai vispār zināt, cik licenzētu kamaniņu braucēju( kas attiecas uz šo sporta veidu ,ne braukšanu ar ragaviņām ziemā) ir visā pasaulē ? Nesanāks vairāk par dažiem simtiem pieaugušo un vēl nedaudz vairāk jaunatnes līmenī, turklāt Latvijā šis skaitlis ir daudzas reizes mazāks. Mums ir bijuši un noteikti vēl būs panākumi kamaniņu sportā, bet ja tas ikdienā ir populārāks veids  par galda tenisu, makšķerēšanu, orientēšanos, airēšanu un tamlīdzīgiem veidiem, tad es kaut ko tomēr nesaprotu.  Pat pasaules kausa izcīņas posmos skatītāju skaits klātienē arī nav lielāks par ierindas sporta spēles apmeklējumu. Ikdienā makšķerē noteikti daudz vairāk cilvēku, nekā brauc ar kamaniņām. Cita lieta, ka makšķerēšana nav klasiskais sporta veids, bet te taču ir runa par popularitāti un cilvēku skaitu, kas ar to nodarbojas. Pirms dažiem gadiem gan Latvijā bija otra galējība - mums bija pasaules čempioni zemledus makšķerēšanā un viens otrs šīs nodarbes aizstāvis pat dažos  medijos ( konkrēti SWH radio pārraidē)  skandēja, ka patiesībā šim čempionam jābūt atzītam par gada labāko sportistu valstī, jo konkurence esot vēl lielāka nekā hokejā un tas esot unikāls panākums.  Jebkurš panākums  jau ir nozīmīgs, bet baidos , ka kaut ko uzspiest un noteikt sportā arī ir ļoti grūti. Boulingu arī noteikti ikdienā spēlē vairāk, nekā cilvēkiem iespēju jāt ar zirgu, taču jātnieku sports ir 20.pozīcijā, bet boulings 36. Vispār jau kārtējo reizi pārsteidz arī nosaukums, jo klasiski jau ir jāšana vai jāšanas sports, bet ne jātnieku sports. Neviens taču nesaka futbolistu , hokejistu vai peldētāju sports...  Šādās aptaujās var diskutēt faktiski par visu. Ikvienam laikam gan nācies piedzīvot, ka viņa mājvietu apmeklē dažādi aptaujātāji vai zvana pa telefonu . Atkarībā no garastāvokļa un brīvā laika var sarunāt nezin no un arī pats esmu dažreiz šādi iznesis cauri kādu aptaujātāju. Neteiktu, ka mani ļoti kaitina nupat izdarītās aptaujas rezultāti, diezin vai tie mainīs ko līdzjutēju attieksmē, sporta veidu atbalstīšanā un arī valsts dotācijās. Vispār jau allaž grūti formulēt, ko nozīmē vārds \"populārs\" sporta veids - tam būtu jābūt gan iecienītām kā līdzjutējam, gan tādam, ar ko ļoti daudz nodarbojas ikdienā. Pirmā formula arī var būt ļoti populāra, bet ar to nodarboties var ļoti niecīgs cilvēku skaits. Tiesa, ja paliek apakšā visas citas auto klases un vēl pieskaita ikvienu ikdienas autovadītāju, tad iznāks grandioza auditorija, viss ir nosacīti.  Latvijas aptaujā vieglatlētika un skriešana ir nedaudz augstāk par riteņbraukšanu, treku un BMX. Treka mums vispār Latvijā vairs nav, bet kādēļ tad tur nav MTB jeb kalnu riteņbraukšana, kas ar katru gadu kļūst populārāka. Ja neskaita gadskārtējo Rīgas maratonu, vēl kādu satelītskrējienu, nevarētu teikt, ka skriešana būtu tik populāra kā riteņbraukšana. Ikdienā mēs noteikti redzam daudz vairāk riteņbraucēju gan pilsētās, gan laukos, nekā skrējēju. Tas tik tiešām ir tautas veids, kas attīstās un daļēji to sekmē dzīves dārdzība un krīze, ne tik daudz tie retie veloceliņi, kas  uzbūvēti.  Par  šiem jautājumiem varētu diskutēt gari un plaši un katram laikam būs sava taisnība. Rudenī tad visi uz tik populāro futbolu un izšķirošajām spēlēm LMT Virslīgā,  arī LBL turnīra spēļu laikā tribīnēm jābūt pārpildītām, tas pats Schenker un citās volejbola līgās- tie taču mūsu populārākie sporta veidi! Gan jau  kāds mazumiņš aizies arī uz hokeju.", "link": "https://www.delfi.lv/sports/news/analysis/maris-rimenis-kas-ir-patiesam-populars-un-kas-iecienits.d?id=34635257"},
{"title": "Māris Rīmenis: Pirms bobsleja sezonas pārmaiņas ne tikai mums", "category": "Sports", "body": "Līdz jaunās bobsleja un skeletona sezonas oficiālajam sākumam vēl gan gandrīz mēnesis, tomēr jau tagad var apzināt, kas un kā brauks. Sastāvā Latvijai laikam gan ir vismazākās izmaiņas, toties pieņemta cita stratēģija. Mūsu bobslejisti pirmajos četros pasaules kausa posmos Ziemeļamerikā nestartēs, toties šajā laikā brauks Eiropas kausa izcīņā. Lēmums nebraukt uz Ziemeļameriku tika pieņemts jau kādu laiciņu iepriekš un būtībā to diktēja mūsu rocība. Nav vairs tik daudz līdzekļu, lai šķērdētu lielu naudu par ceļu vien (plus  dārgo bobu transportēšanu). Mīnusu varētu būt pat vairāk nekā plusu, jo ne jau visas ASV un Kanādas trases mūsējiem tik iemīļotas. Pirmais sezonas posms turklāt vēl Vistlerā - tik ātrā un bīstamā trasē viss var gadīties. Kalgari, Parksitijas un Leikplesidas posmi tāpat aizritēs bez mūsējo līdzdalības, toties Latvijas bobslejisti būs guvuši jau krietnu braukšanas praksi Eiropas trasēs. Līdz Jaunajam gadam ir četri pasaules kausa posmi, toties Eiropā - sešas sacensības. Pirmie divi Eiropas kausa posmi Austrijas trasē Īglsā no 15.-21.novembrim, pēcāk vēl Čezānā, Vinterbergā un Altenbergā.  Pirms dažiem gadiem nestartēšana pasaules kausa izcīņā atmestu mūsējos ne tikai uz otro, bet pat trešo starta grupu vēlākajos mačos, taču tagad tā nav. Pilotu varējums tiek vērtēts kopējā ieskaitē (arī Eiropas un Amerikas kausa izcīņa), kaut kontinenta mačos katrai iegūtajai vietai ir mazāka vērtība nekā pasaules kausā. Toties konkurence nedaudz  citāda, labāk iepazītas trases un punktu izteiksmē var nebūt arī tik traki pirms atlikušajiem četriem pasaules kausa posmiem. Sezonas kulminācija februārī Kēnigzē, kur atjaunotajā trasē notiks pasaules čempionāts. Skaidrs, ka tajā jācenšas iegūt pēc iespējas augstāku vietu, lai varētu cerēt uz LOV finansējumu nākotnē. Vai Latvijas pilotiem ar šādu stratēģiju izdosies pacīnīties par augstu vietu arī pasaules kausa kopvērtējumā? To šobrīd grūti paredzēt, teorētiski tas nu ir grūtāk izdarāms, tomēr no lielā bobsleja atvadījušies daudzu citu valstu meistarīgākie piloti un tas situāciju padara neprognozējamu.  Ardievas bobslejam teicis nu jau četrkārtējais olimpiskais čempions vācietis Andrē Lange, kuru Vācijā veiktajā aptaujā atzinuši par \"2010.gada čempionu\". Langem dāvanā arī jauns  auto ( tiesa - mazais \"Smart\") , toties citiem pilotiem lielāka iespēja kāpt uz goda pjedestāla. No sporta atvadījušies  arī  vācietis Matiass Hepfners, kanādietis Pjērs Luders, šveicieši Ivo Ruegs un Daniels Šmits, austrietis Volfgangs Štampers, itālietis Fābricio Tozīni.... It kā jau beidzis sportot bija arī krievs Aleksandrs Zubkovs, taču šoruden viņš tomēr esot pierunāts turpināt sportista gaitas un nu jau kādu nedēļu Zubkovs atkal ir ierindā. Vai viņš būs tikpat spēcīgs arī sezonas sākumā, nemāku teikt, mērķis krieviem noteikti būs Soču ziemas olimpiskās spēles. Pērnajā sezonā krieviem bija pārāk daudz konfliktu komandas iekšienē, tostarp Zubkova un Dmitrija Abramoviča starpā. No sporta aizgājuši vēl daži spēcīgi stūmēji ( kā šveicieti Sedriks Grāns) un varbūt dzirdēsim vēl par kādām izmaiņām.  Uz šī fona Latvijas bobslejistu izredzes nemaz nav tik sliktas. Kā teica izlases galvenais treneris Sandis Prūsis, visi ir ierindā un daži vēl nākuši klāt. Pavisam jauni sportisti no bobsleja atlases, pilota iemaņas jau cītīgi iemēģina bijušais pirmās ekipāžas stūmējs Oskars Melbārdis un tieši ar viņu nākotnē varētu saistīt cerības. Eiropas trases  (īpaši Īglsa) ir tieši kā radītas, lai salīdzinātu savu nu jau pilota prasmi ar citiem. Mūsējiem jau jaunnedēļ sākas kārtējā treniņnometne Rīgā un Siguldā, par laimi, starta ieskrējienu tagad var trenēt tepat, Siguldas mākslīgā ledus estakādē, nemaz nerunājot par pašu braukšanu trasē. Ērti, ierasti, tuvāk mājām un šoruden neesot paredzēts braukt arī uz Lillehammeri, lielāku darba apjomu uz ledus var paveikt  tepat.  Tehnikā nekā būtiski jauna nav - šādi tādi uzlabojumi vecajām kamanām, bet nekas revolucionāri jauns nav nācis klāt.  Iepriekš dzirdēja runājam par Prūša iespējamo došanos trenera darbā uz Krieviju, savs viedoklis par turpmāko bija arī Jānim Miņinam un Edgaram Maskalānam, bet visi palikuši tepat - savās vietās.  Eiropas kausos konkurence it kā mazāka, taču labākie vācieši, šveicieši, arī krievi šīs trases labi pārzina, tāpēc cerēt tik uz augstām vietām visos posmos arī nevaram. Lai nu kā, šis nav sliktākais variants , jo tieši braukšanas prakses ziņā tas būs ieguvums, kaut neliels zaudējums punktu izteiksmē pilotiem gan.  Nav jābūt lielam gaišreģim, lai šajā sezonā galvenā favorīta lomu pasaulē atvēlētu  amerikānim Stīvenam Holkombam. Meistarīgs pilots un vēl gana jauns, četriniekos citiem būs grūti ar viņu konkurēt un arī divniekos amerikānim vajadzētu cīnīties par vietu uz pjedestāla vai katrā posmā.  Kas vispār mainīsies bobslejā un skeletonā, redzēsim nākamajos mēnešos. Kopš septembra federācijai ir jauns prezidents - Itālijas bobsleja speciālists Ivo Feriāni. Viņa kandidatūru atbalstīja vācieši, austrieši šveicieši, paši itāļi, tiesa Latvijai tuvāks šķita līdzšinējais šefs kanādietis  Roberts Storejs. Balsošanā ar 22 pret 20 uzvarēja Feriāni, viceprezidents sporta jautājumos būs agrāk meistarīgais Šveices pilots Kristians Raihs.  Tā bobslejā, bet skeletonā mūsu mērķi joprojām visaugstākie, jo izlasi pārstāv brāļi Dukuri. Vairāk pasaules līmeņa sportistu mums nav, toties brāļi ir spējīgi uzvarēt ikvienu un to jau pierādīja pērnā sezona  Martins ieguva pasaules kausu, izcīnīja sudraba medaļu olimpiskajās spēlēs, tūdaļ aiz pjedestāla arī Tomass. Lai cīnītos par augstām vietām, Dukuriem gan tad jābrauc plecu pie pleca ar visiem galvenajiem konkurentiem, arī Ziemeļamerikā. Atkal paveikts krietns darbs tehnikas jomā, taču nesnauž arī konkurenti. Kas jauns skeletonā - par to kādā no nākamajām reizēm.", "link": "https://www.delfi.lv/sports/news/analysis/maris-rimenis-pirms-bobsleja-sezonas-parmainas-ne-tikai-mums.d?id=34757040"},
{"title": "Mainīti HK 'Rīga' spēļu laiki", "category": "Sports", "body": "Mainīti vairāku oktobra HK \"Rīga\" MHL čempionāta mājas spēļu sākuma laiki un arī vienas spēles norises datums, liecina informācija kluba mājaslapā. Pēc Novosibirskas \"Sibirskije Snaiperi\" komandas lūguma 15. oktobrī ieplānotā spēle ir pārcelta uz 7. oktobri plkst. 19:30 \"Inbox.lv\" ledus hallē Piņķos. Savukārt, 9., 10, un 13. oktobra HK \"Rīga\" mājas spēlēm MHL čempionātā Arēnā Rīga tiks mainīts sākuma laiks. 9. un 10. oktobra HK \"Rīga\" spēles pret MHK \"Himik\" Arēnā Rīga sāksies plkst. 13:00, bet 13. oktobra spēle Arēnā Rīga pret Novokuzņeckas \"Kuzņeckije Medvedi\" sāksies plkst. 15:00. Jāpiezīmē, ka 9. un 13. oktobrī vakarā Arēnā Rīga savas mājas spēles KHL čempionātā aizvadīs arī Rīgas \"Dinamo\".   HK \"Rīga\" mājas spēles oktobrī: 1. oktobris, plkst. 19:30, Inbox.lv ledus halle Piņķos, HK \"Rīga\" – Habarovskas \"Amurskije Tigri\"; 7. oktobris, plkst. 19:30, Inbox.lv ledus halle Piņķos, HK \"Rīga\" – Novosibirskas \"Sibirskije Snaiperi\"; 9. oktobris, plkst. 13:00, Arēna Rīga, HK \"Rīga\" – MHK \"Himik\"; 10. oktobris, plkst. 13:00, Arēna Rīga, HK \"Rīga\" – MHK \"Himik\"; 13. oktobris, plkst. 15:00, Arēna Rīga, HK \"Rīga\" - Novokuzņeckas \"Kuzņeckije Medvedi\" 17. oktobris, plkst. 17:00, Inbox.lv ledus halle Piņķos, HK \"Rīga\" – Omskas \"Omskije Jastrebi.", "link": "https://www.delfi.lv/sports/news/rigas_dinamo/news/mainiti-hk-riga-spelu-laiki.d?id=34361197"},
{"title": "'Rīga' hokejisti 'sausā' atstāj 'Kuzņeckije Medvedi'", "category": "Sports", "body": "Rīgas \"Dinamo\" jauniešu komanda \"Rīga\" Krievijas Jaunatnes hokeja līgas spēlē trešdien savā laukumā \"Arēna Rīga\" ar 2:0 pārspēja viesus no Novokuzņeckas \"Kuzņeckije Medvedi\". Rezultāts tika atklāts otrās trešdaļas sestajā minūtē, kad Miks Indrašis realizēja skaitlisko vairākumu, bet perioda pēdējā minūtē, 28 sekundes pirms beigu signāla, Raimonds Vilkoits panāca 2:0. Novokuzņeckas hokejistiem tā arī neizdevās pārspēt HK \"Rīga\" vārtsargu Kristeru Gudļevski, un rīdzinieki svinēja \"sauso\" uzvaru ar 2:0. \"Rīga\" šajā sezonā spēlē MHL turnīra Rietumu konferencē; komandas pretinieki Rietumu konferences Ziemeļrietumu divīzijā ir Čerepovecas \"Almaz\", Jaroslavļas \"Loko\", Minskas \"Minskije Zubri\", Sanktpēterburgas \"Serebrjannije Ļvi\", Sanktpēterburgas SKA-1946, Voskresenskas \"Himik\" un Minskas \"Junostj\". Savas mājas spēles MHL turnīrā \"Rīga\" iespēju robežās centīsies aizvadīt \"Arēnā Rīga\". Komandas mērķis ir iekļūšana izslēgšanas cīņās.", "link": "https://www.delfi.lv/sports/news/rigas_dinamo/news/riga-hokejisti-sausa-atstaj-kuzneckije-medvedi.d?id=34610009"},
{"title": "HK ‘Rīga’ sagrauj Omskas ‘Jastrebi’", "category": "Sports", "body": "HK „Rīga” kārtējā jauniešu Hokeja līgas (MHK) regulārā čempionāta spēlē svētdien ar 7:1 (3:0, 1:1, 3:0) pārspēja Omskas „Jastrebi” komandu. Pirmās gaviles „Inbox” ledus hallē atskanēja spēles septītajā minūtē, kad Raimonds Vilkoits guva pirmos vārtus „Rīgas” labā. Pirmajā periodā rīdzinieki vārtus guva ar sešu minūšu intervālu – 13. minūtē Edgars Lipsbergs panāca 2:0, bet 19. minūtē Elvijs Biezais – 3:0. Otrā trešdaļa beidzās ar neizšķirtu rezultātu, abām komandām gūstot pa vieniem vārtiem. Tikai ļoti veiksmīga mūsējo vārtsarga Kristapa Gudļevska un pārējo hokejistu spēle ļāva HK „Rīga” saglabāt līdera lomu šai periodā, jo noraidījumu dēļ ilgu laiku mūsējie spēlēja trijatā pret pieciem omskiešu hokejistiem. Ironiski, ka vienīgos vārtus šai periodā HK „Rīga” guva tieši spēlējot trijatā – Juris Upītis pārķēra ripu vidus zonā un solo izgājienā pārspēja „vanagu” vārtsargu Oļegu Šiļinu. Vienīgos vārtus viesu labā otrajā periodā un, kā vēlāk izrādījās, visā spēlē guva Aleksandrs Ugoļņikovs. Trešajā trešdaļā rīdzinieki guva vēl trīs bezatbildes vārtus, no kuriem pirmos vairākumā (Raimonds Vilkoits), bet trešos – ar soda metienu (Vladislavs Dobreņkijs). „Puiši cīnījās, izgāja laukumā labā noskaņojumā,” pēc spēles teica HK „Rīga” treneris Leonīds Tambijevs. „Izpildīja spēles uzdevumu, bija laba spēle, disciplinēta. Tagad mums ir 10 dienu pārtraukums – pirmdien un otrdien būs brīvdienas, bet tad vajadzēs vienu pārbaudes spēli, jo 10 dienas ir par daudz; vēl nezinu, ar ko spēlēsim.” Par labākajiem spēlētājiem tika atzīti Oļegs Šiļins Omskas komandā un Dāvis Straupe rīdziniekiem. Ziemeļrietumu divīzijas kopvērtējumā HK „Rīga” ar 33 punktiem 16 spēlēs ir pirmie, bet Omskas „Jastrebi” Urālu-Sibīrijas divīzijā ir piektie (18 punkti 15 spēlēs).", "link": "https://www.delfi.lv/sports/news/rigas_dinamo/news/hk-riga-sagrauj-omskas-jastrebi.d?id=34676883"},
{"title": "‘Ozolnieki-MONARCH’ sagrauj ‘Rīga/LSPA’, uzvara arī Elektrēnu komandai", "category": "Sports", "body": "HK „Ozolnieki-MONARCH” piektdien Latvijas hokeja virslīgas regulārā čempionāta spēlē ar 10:3 sagrāva HS „Rīga/LSPA”, bet Elektrēnu „Energija-Orakulas” svinēja otro uzvaru čempionātā, ar 6:2 pārsējot HS „Rīga/Prizma”. „Hat-trick” Ozolnieku komandas labā guva Jānis Ozoliņš, divus ripas „Rīga/LSPA” vārtos iemeta Ēriks Bisenieks un Vitālijs Gurevičs, pa vieniem vārtiem guva Jānis Lukaševskis, Romans Boļšakovs, un Sergejs Povečerovskis.  HS „Rīga/LSPA” labā vārtus guva Vjačeslavs Movko, Rihards Ķepītis un Sandis Saulīte. HK „Ozolnieki-MONARCH” šai sezonā uzvarējuši visās spēlēs un ir pārliecinoši virslīgas čempionāta kopvērtējuma līderi. Otrajā piektdienas spēlē Lietuvas „Energija-Orakulas”, pārspējot HS „ Rīga/Prizma”, svinēja savu otro uzvaru šai sezonā. Arī šai mačā tika fiksēts „hat-trick” – Andrejs Židkovs guva trīs vārtus Elektrēnu komandas labā. Vēl Henriju Anču Rīgas kluba vārtos pārspēja Justs Steponaitis, Donāts Uginčijuss un Aivars Bendžijuss. HS „Rīga/Prizma” labā vārtus guva Kārlis Brants un Ričards Bērziņš. Elektrēnu komanda kopvērtējumā ar astoņiem punktiem ieņem sesto vietu.", "link": "https://www.delfi.lv/sports/news/hokejs/ozolnieki-monarch-sagrauj-rigalspa-uzvara-ari-elektrenu-komandai.d?id=34901735"},
{"title": "Biatlonists Rastorgujevs izcīna 11.vietu pasaules junioru čempionātā", "category": "Sports", "body": "Latvijas biatlonists Andrejs Rastorgujevs trešdien Kanādā pasaules junioru čempionātā izcīnīja 11.vietu 15 kilometru individuālajā distancē. Millers šaušanā kļūdījās vienu reizi, bet otrajā vietā ierindojās krievs Aleksejs Volkovs, kurš uzvaru izlaida pēdējā šaušanā, pieļaujot divas kļūdas. Viņš uzvarētājam zaudēja 27,5 sekundes. Tikai 1,7 sekundi no otrās vietas atpalika vēl viens vācietis Ēriks Lessers, kurš abas kļūdas arī pieļāva tikai pēdējā šaušanā. Rastorgujevs ir vienīgais Latvijas biatlonists, kurš startē pasaules jauniešu un junioru čempionātā.", "link": "https://www.delfi.lv/sports/news/winter_sports/biathlon/biatlonists-rastorgujevs-izcina-11vietu-pasaules-junioru-cempionata.d?id=23084093"},
{"title": "Biatlonistam Rastorgujevam 17. vieta pasaules junioru čempionāta iedzīšanas distancē.", "category": "Sports", "body": "Latvijas biatlonists Andrejs Rastorgujevs svētdien Kanādā izcīnīja 17. vietu pasaules junioru un jauniešu čempionāta 12,5 kilometru iedzīšanas distancē, informē sacensību rīkotāji. Rastorgujevs četrās ugunslīnijās pieļāva četras kļūdas, finišā uzvarētājam itālim Lukasam Hoferam zaudējot trīs minūtes un 24.4 sekundes. Neraugoties uz sešām (!) neprecizitātēm šaušanā, Hofers par 17 sekundēm apsteidza otrās vietas īpašnieku vācieti Saimonu Šempu (2 kļūdas), bet trešajā pozīcijā ierindojās norvēģis Tarje Boe, kuram trīs misēkļi šautuvēs. Pasaules čempionāts Kanādā ar junioru un jauniešu stafetēm noslēgsies otrdien, bet Latvijas biatlonisti vairs netiks pārstāvēti.", "link": "https://www.delfi.lv/sports/news/winter_sports/biathlon/biatlonistam-rastorgujevam-17-vieta-pasaules-junioru-cempionata-iedzisanas-distance.d?id=23116154"},
{"title": "Masaļskis: neredzu trūkumus ‘Dinamo’ spēlēšanā KHL", "category": "Sports", "body": "Latvijas izlases vārtsargs Edgars Masaļskis atšķirībā no sava kolēģa Artūra Irbes nesaskata mīnusus Latvijas kluba spēlēšanā Kontinentālajā Hokeja līgā (KHL), intervijā „sportbox.ru” izteicies vārtsargs. „Man šķiet, ka „Dinamo” spēlēšana KHL dod labumu visiem. Pirmkārt, uz spēcīgas līgas rēķina mūsu spēlētāji aug un iegūst pieredzi, un tas redzams izlases spēlēs,” saka Masaļskis. „Otrkārt, tas ir labi arī Latvijas līdzjutējiem, kuri ļoti mīl hokeju un pirms katras spēles saceļ tādu ažiotāžu, kāda agrāk nav bijusi. Savukārt KHL tā ir ģeogrāfijas paplašināšana. Būtu labi, ja čempionātu papildinātu vēl citas Eiropas komandas – čehi, slovāki un zviedri. Tas līgai nāktu tikai par labu.”  Atgādinām, ka novembrī žurnālā „Ir” tika publicēta intervija ar Amerikā dzīvojošo Artūru Irbi, kuras fragmenti izsauca plašas diskusijas Latvijas hokeja sabiedrībā. Artūrs Irbe Rīgas „Dinamo” nodēvēja par „PR projektu Krievijai”, piebilstot, ka „a/s \"Dinamo Rīga\" padomes priekšsēdētājs Juris Savickis naudu hokeja klubam turpinās dot tik ilgi, kamēr Krievijai nebūs skaidrs, vai tā Latviju var padarīt par lielāku sabiedroto, nekā tā pašlaik ir Rietumiem”. Uz Artūra Irbes interviju reaģēja arī Rīgas „Dinamo” padome, izplatot atklātu vēstuli, kurā pausts, uzskats, ka „ publikācija žurnāla \"Ir\" 11.-17.novembra numurā, un tai sekojoša mediju reakcija, ir aizsākums plašākai ideoloģizētai kampaņai, kuras mērķis ir graut Latvijas hokeja un Rīgas \"Dinamo\" prestižu”. Edgars Masaļskis šosezon pārstāv Hantimansijskas „Jugra” KHL komandu, kas Austrumu konferences kopvērtējumā ieņem septīto vietu.", "link": "https://www.delfi.lv/sports/news/rigas_dinamo/news/masalskis-neredzu-trukumus-dinamo-spelesana-khl.d?id=35443093"},
{"title": "Masaļskis: tikai sevi varu vainot tajā, ka neesmu ‘Jugra’ pamatvārtsargs", "category": "Sports", "body": "Latvijas izlases vārtsargs Edgars Masaļskis, kurš šosezon pārstāv Hantimansijskas „Jugra”, atzinis, ka viņam patīk pilsēta, kurā tagad dzīvo, taču pietrūkst spēles laika laukumā. Pirms došanās uz Hantimansijsku, vārtsargam esot bijuši vairāki piedāvājumi, kas laika gaitā „atsijājušies” un viņš izvēlējies jaunāko Kontinentālās Hokeja līgas (KHL) klubu.  „Es uz „Jugru” devos, lai daudz spēlētu,” intervijā „sportbox.ru” stāsta Masaļskis. „Man solīja, ka būšu pamatvārtsargs – tieši tas kļuva par galveno iemeslu, kāpēc pieņēmu lēmumu pārcelties uz Hantimansijsku.” Jautāts, vai viņš ir mierā ar situāciju, ka līdz šim vārtos aizvadījis tikai 10 no 27 komandas spēlēm, Masaļskis atbild: „Ne visai.” „Visiem gribas pēc iespējas vairāk būt uz ledus, bet vārtsargiem jo īpaši,” saka Edgars. „Laukuma spēlētāji katrs uz kaut kādu laiku tiek laukumā, bet rezerves vārtsargs visu spēli sēž uz soliņa. Man pagaidām neizdodas kļūt par pamatvārtsargu, taču tajā es varu vainot tikai pats sevi. Mihails Birjukovs spēlē ļoti labi.” Par aiziešanu no Rīgas „Dinamo”, kur Edgars Masaļskis bija viens no līdzjutēju mīluļiem, vārtsargs teic, ka neesot varējis vienoties ar kluba vadību par līguma pagarināšanu, jo esot bijušas domstarpības par dažiem tajā iekļautajiem punktiem, taču šķiršanās esot bijusi draudzīga. „Nē, konflikta mūsu starpā nebija, un pat pēc pārejas uz citu komandu ar kluba vadību man ir saglabājušās labas attiecības,” uzsver Masaļskis. „Saprotiet, hokejs – tas ir profesionāls sports, un reizēm ir jāpieņem nopietni lēmumi, īpaši, kad tas attiecas uz jaunu līgumu. Finansiālā jautājuma puse nav mazsvarīga, taču ne vienmēr tas ir galvenais pārejas jautājums.”", "link": "https://www.delfi.lv/sports/news/rigas_dinamo/news/masalskis-tikai-sevi-varu-vainot-taja-ka-neesmu-jugra-pamatvartsargs.d?id=35446461"},
{"title": "Mikušam uzvaras vārti 'Spartak' rindās, Masaļskim neveiksmīga spēle 'Jugra' zaudējumā", "category": "Sports", "body": "Latvijas izlases vārtsargs Edgars Masaļskis trešdien aizvadīja neveiksmīgu spēli Kontinentālajā hokeja līgā (KHL) Hantimansijskas \"Jugra\" zaudētā cīņā, bet bijušais Rīgas \"Dinamo\" uzbrucējs Jurajs Mikušs guva uzvaras vārtus Maskavas \"Spartak\" komandā. Masaļskis sargāja vārtus pirmajā periodā, kurā \"Jugra\" viesos ar 0:3 nonāca zaudētājos pret Sanktpēterburgas SKA. Latvijas vārtsargs visus vārtus ielaida skaitliskajā mazākumā, atvairot 10 no 13 metieniem. Pēc pirmā pārtraukuma Masaļski nomainīja Mihails Birjukovs, kurš palika nepārspēts, taču \"Jugra\" zaudēja ar 0:3. Savukārt Mikušs, kuru pirmdien Rīgas \"Dinamo\" atdeva Maskavas \"Spartak\" vienībai, 10 sekundes pirms pamatlaika beigām ar precīzu metienu nodrošonāja maskaviešiem uzvaru ar 3:2 pār Astanas \"Baris\". Mikušam šī bija pirmā spēle \"Spartak\" rindās, lai gan pirms sezonas sākuma viņš šajā komandā aizvadīja vairākas pārbaudes spēles, bet tad pie līguma netika. \"Spartak\" uzvaru izrāva spēles pēdējo 72 sekunžu laikā, kad guva divus vārtus.", "link": "https://www.delfi.lv/sports/news/rigas_dinamo/news/mikusam-uzvaras-varti-spartak-rindas-masalskim-neveiksmiga-spele-jugra-zaudejuma.d?id=35496763"},
{"title": "Znaroka trenētais Maskavas 'Dinamo' zaudē pagarinājumā", "category": "Sports", "body": "Kontinentālās hokeja līgas (KHL) regulārā čempionātā spēlē zaudējumu pirmdien piedzīvoja Oļega Znaroka un Harija Vītoliņa trenētais Maskavas \"Dinamo\", kas viesos pagarinājumā ar 1:2 (0:0, 1:1, 0:0, 0:1) piekāpās Astanas \"Baris\". \"Dinamo\" mačā izdarīja vairāk metienus pa vārtiem (41 pret 29), taču ar to nepietika, lai uzvarētu. Otrā perioda sākumā Jegors Milovzorovs vadībā izvirzīja maskaviešus, bet otrās trešdaļas vidū Andrejs Gavriļins izlīdzināja rezultātu. Uzvaras vārtus \"Baris\" labā pagarinājuma 28.sekundē guva Jirži Novotnijs.", "link": "https://www.delfi.lv/sports/news/rigas_dinamo/news/znaroka-trenetais-maskavas-dinamo-zaude-pagarinajuma.d?id=35584817"},
{"title": "Trešo zaudējumu pēc kārtas piedzīvo Znaroka trenētais 'Dinamo'", "category": "Sports", "body": "Kontinentālās hokeja līgas (KHL) regulārajā čempionātā trešo zaudējumu pēc kārtas trešdien piedzīvoja Oļega Znaroka un Harija Vītoliņa trenētais Maskavas \"Dinamo\", kas viesos pagarinājumā ar 1:2 (0:0, 1:1, 0:0, 0:1) piekāpās Omskas \"Avangard\". Pamatlaikā abi vārti tika gūti otrā perioda sākumā – pirmajā minūtē Romāns Červenka vadībā izvirzīja mājiniekus, bet pēc četrām minūtēm Vladimirs Gorbunovs izlīdzināja rezultātu. Uzvaras vārtus \"Avangard\" labā pagarinājuma otrajā minūtē guva Aleksandrs Perežogins. Iepriekšējās divās spēlēs Maskavas \"Dinamo\" ar 0:4 zaudēja Kazaņas \"Ak Bars\" un pagarinājumā ar 1:2 piekāpās Astanas \"Baris\". Savukārt uzvaru izcīnīja latviešu aizsarga Māra Jasa pārstāvētā Ņižņekamskas \"Ņeftehimik\", kas savā laukumā ar 5:2 (2:0, 3:1, 0:1) uzveica Maskavas CSKA. Jass laukumā pavadīja 17 minūtes un 48 sekundes, taču ar rezultativitātes punktiem neizcēlās. Tāpat Jass izdarīja divus metienus pa vārtiem. Uzvarētājiem trīs vārtus jeb \"hat-tick\" guva Pāvels Brendls, bet reizi precīzs bija Dmitrijs Makarovs un Sergejs Koņkovs. Savukārt CSKA komandā vārtus guva Karels Pilaržs un Iļja Zubovs. Tāpat uzvaru izcīnīja arī Latvijas speciālista Igora Pavlova vadītā Maskavas \"Spartak\" komanda, kas izbraukumā ar 4:0 (1:0, 3:0, 0:0) uzvarēja Ņižņijnovgorodas \"Torpedo\" komandu. Uzvarētājiem vārtus guva Oļegs Gubins, Štefans Ružička, Kirils Kņazevs un Jevgēņijs Lapenkovs. Kā ziņots, Pavlovs komandai nevar palīdzēt, jo ir smagi saslimis. Par to vai viņš paliks \"Spartak\" galvenā trenera amatā tiks lemts tikai pēc Pavlova izveseļošanās Neskatoties uz neveiksmju sēriju, kopvērtējumā Maskavas \"Dinamo\" ar 66 punktiem 32 spēlēs saglabāja pirmo vietu ne tikai Rietumu konferencē, bet arī visā līgā. Tajā pašā konferencē \"Spartak\" ar 45 punktiem 34 spēlēs ieņem astoto pozīciju. Savukārt Austrumu konferencē \"Ņeftehimik\" ar 43 punktiem 31 spēlē saglabāja astoto pozīciju.", "link": "https://www.delfi.lv/sports/news/rigas_dinamo/news/treso-zaudejumu-pec-kartas-piedzivo-znaroka-trenetais-dinamo.d?id=35625621"},
{"title": "Maskavas ‘Dinamo’ vārtsargs Gārnets guvis traumu", "category": "Sports", "body": "Latvijas izlases treneru Oļega Znaroka un Harija Vītoliņa trenētā Maskavas „Dinamo” kanādiešu vārtsargs Maikls Gārnets Kontinentālās Hokeja līgas (KHL) regulārā čempionāta spēlē otrdien pret Omskas „Avangard” guvis traumu un nevarēs savai komandai palīdzēt divas līdz trīs nedēļas, vēsta kluba mājas lapa. Traumu Gārnets guva pirmajā spēles trešdaļā, laukumu pametot ar komandas ārsta palīdzību. Vēlākajā medicīniskajā apskatē tika konstatēts, ka vārtsargam ir daļējs gurna muskuļu plīsums, kura sadziedēšana prasīs divas līdz trīs nedēļas. Komanda izsaukusi fārmkluba vārtsargu Aleksandru Čerepeņinu, kas pievienosies pārējiem uz nākamo izbraukuma spēli Hantimansijskā. Omskā Maskavas \"Dinamo\" piekāpās \"Avangard\" pagarinājumā ar  1:2 , un piedzīvoja trešo zaudējumu pēc kārtas. 22. decembrī Oļega Znaroka vadītā komanda Rīgā spēlēs ar Rīgas „Dinamo”.", "link": "https://www.delfi.lv/sports/news/rigas_dinamo/news/maskavas-dinamo-vartsargs-garnets-guvis-traumu.d?id=35639277"},
{"title": "Dopinga lietošanā pieķerti trīs vadošie Krievijas biatlonisti", "category": "Sports", "body": "Dopinga lietošanā pieķerti trīs vadošie Krievijas biatlonisti, vēsta Krievijas masu mediji. Zināms, ka pieķertas ir divas sieviešu biatlona komandas pārstāves, bet viens aizdomās turamais ir no vīriešu komandas. Visiem trijiem organismā konstatēts aizliegtais preparāts eritropoetīns jeb EPO. Pozitīvas bijušas analīzes, kas ņemtas 2008.gada 5.decembrī Pasaules kausa posmā Zviedrijas kūrortā Ēstešundā. KBS tuvu stāvošs avots apliecinājis, ka visi trīs ir Krievijas biatlona līderi un visiem bija paredzēts februārī startēt pasaules čempionātā Pjenčaņā, Dienvidkorejā. Ja pozitīvas būs arī B proves analīzes, tad visi trīs saņems divu gadu diskvalifikāciju un viņu rezultāti šosezon tiks anulēti. Pasaules kausa izcīņā sievietēm līdere ir krieviete Jekaterina Jurjeva, piektā ir Svetlana Sļepcova, bet sestā - Albina Ahatova. Savukārt labākais no Krievijas biatlonistiem ir Maksims Čudovs, kurš ieņem piekto vietu, bet Ivans Čerezovs ir devītais. 2002.gadā par EPO lietošanu diskvalifikāciju saņēma viena no visu laiku labākajām Krievijas distanču slēpotājām Larisa Lazutina un divkārtējā olimpiskā čempione Olga Daņilova.", "link": "https://www.delfi.lv/sports/news/winter_sports/biathlon/dopinga-lietosana-piekerti-tris-vadosie-krievijas-biatlonisti.d?id=23126519"},
{"title": "Dopinga lietošanā aizdomas krīt uz Krievijas biatlonistiem Jurjevu, Ahatovu un Jarošenko", "category": "Sports", "body": "Pēc neoficiālas informācijas trīs aizliegto preperātu lietošanā pieķertie Krievijas biatlonisti ir Jekaterina Jurjeva, Albina Ahatova un Dmitrijs Jarošenko. Krievijas Biatlona savienība šai sakarā pagaidām no komentāriem atturas. Jau ziņots, ka pirmdien izskanēja informācija par aizliegtā preparāta eritropoetīna jeb EPO klātbūtni divu Krievijas sieviešu biatlona izlases un viena vīriešu komandas dalībnieka organismā. Pozitīvas bijušas analīzes, kas ņemtas 2008.gada 5.decembrī Pasaules kausa posmā Zviedrijas kūrortā Ēstešundā. Ja pozitīvas būs arī B proves analīzes, par kurām tiks paziņots ne agrāk par 9. februāri, tad visi trīs saņems divu gadu diskvalifikāciju un viņu rezultāti šosezon tiks anulēti. Gadījumā, ja aizdomās turamie sportisti atteiksies no B proves pārbaudēm, viņi automātiski tiks atzīti par vainīgiem minētā preparāta lietošanā. Krievijas Biatlona savienība (KBS) pagaidām aprobežojusies vien ar īsu repliku par notikušo, uzsverot, ka \"nekas pagaidām vēl nav pierādīts\", tāpat īpaši runīgāks nebija arī Krievijas sieviešu izlases treneris Aleksandrs Seļifonovs. \"Mēs visi ceram, ka tā ir kļūda. Kas attiecas uz minētajiem biatlonistiem, pagaidām nevaru neko komentēt,\" viņš sacīja. Jurjeva patlaban ir līdere Pasaules kausa (PK) kopvērtējumā, Ahatova ieņem sesto pozīciju, savukārt Jarošenko ir 21. vietā vīriešu konkurencē. Jāpiebilst, ka 2002.gadā par EPO lietošanu diskvalifikāciju saņēma viena no visu laiku labākajām Krievijas distanču slēpotājām Larisa Lazutina un divkārtējā olimpiskā čempione Olga Daņilova.", "link": "https://www.delfi.lv/sports/news/winter_sports/biathlon/dopinga-lietosana-aizdomas-krit-uz-krievijas-biatlonistiem-jurjevu-ahatovu-un-jarosenko.d?id=23145440"},
{"title": "Ārmstrongs: bez dopinga 'Tour de France' nevar uzvarēt", "category": "Sports", "body": "Dopinga lietošanu atzinušais kādreiz slavenais amerikāņu riteņbraucējs  Lenss Ārmstrongs , kuram atņemti septiņi \" Tour de France \" tituli, pirms jubilejas – 100.tūres – paudis viedoklis, ka \"Tour de France\" bez aizliegto vielu lietošanas nav iespējams. \"Uzvarēt \"Tour de France\" bez dopinga nav iespējams. Brauciens ir īsta izturības pārbaude, bet lielākā nozīme ir patērētajam skābeklim,\" amerikāņu riteņbraucēju citē \"Le Monde\". \"Piemēram, eritropoetīns (EPO) īpaši nepalīdzēs sprinterim uzvarēt 100 metru skrējienā, bet 10 000 metros šim preparātam ir būtiska nozīme.\" \"Ne jau es izgudroju dopingu. Un pēc manas aiziešanas tas neizzudīs. Es vienkārši biju daļa no sistēmas,\" turpina Ārmstrongs. \" UCI  prezidents Pets Makveids var runāt, ko vēlas. Pēc manas lietas uzticība viņam ir nereālos apmēros. Taču kamēr viņš būs pie \"stūres\", nekas nemainīsies. UCI nav ieinteresēts, lai cilvēkiem izstāstītu taisnību, jo tā var šokēt daudzus. Tāpēc es vienmēr baidījos policistu un muitas kontroli, nevis to, vai mani pieķers dopinga lietošanā.\" Ārmstronga izteicieni nākuši klajā tikai dažas dienas pirms prestižā velobrauciena \"Tour de France\" jubilejas, 100.sacensību sākuma.", "link": "https://www.delfi.lv/sports/news/other_kinds/cycling/armstrongs-bez-dopinga-tour-de-france-nevar-uzvaret.d?id=43441739"},
{"title": "KHL kluba Maskavas 'Dinamo' birojā veikta kratīšana", "category": "Sports", "body": "Kontinentālās hokeja līgas  (KHL) kluba Maskavas \" Dinamo \" birojā ir veikta kratīšana saistībā ar izmeklēšanu, paziņojis klubs. Izmeklēšana uzsākta pēc Krievijas fiziskās kultūras un sporta biedrības (VFSO) \"Dinamo\" sporta centra valdes priekšsēdētāja vietnieka Sergeja Fjodorova vēstules, kurā ticis norādīts, ka viens no kluba bāzes darbiniekiem piesavinājies līdzekļus no arēnas ledus laukuma izīrēšanas. \"Maskavas \"Dinamo\" vadība izmeklēšanas grupai ir iesniegusi visus nepieciešamos dokumentus un cer uz ātru radušos pārpratumu atrisinājumu,\" teikts kluba mājas lapā. Kratīšanā izņemti grāmatvedības dokumenti. Hokeja kluba vadība norāda, ka starp to un \"Dinamo\" centrālo padomi šobrīd valdot diezgan saspīlētas attiecības un šādas vēstules, kas adresētas Krievijas iekšlietu ministram, var uzskatīt par \"spiediena\" izdarīšanu. Maskavas \"Dinamo\" ir piemeklējušas finansiālas problēmas, un 4. jūnijā beidzas termiņš, kas klubam tika dots to atrisināšanai. Klubam esot algu parādi spēlētājiem, kā arī parādi par bāzes īri, un pastāv risks, ka tiks izformēts viņu fārmklubs, Balašihas \"Dinamo\", kas ir pašreizējie Krievijas Augstākās hokeja līgas ( VHL ) čempioni, norāda izdevums \"Sport Ekspress\". Pēc izdevuma rīcībā esošās informācijas, finansiālo problēmu pamatā ir domstarpības starp hokeja klubu un biedrību, kuras kontos ienāk nauda, jo HK \"Dinamo\" sponsori savas saistības ir izpildījuši. Kā zināms, Maskavas \"Dinamo\" pārstāv Latvijas izlases uzbrucējs  Mārtiņš Karsums , , kuram līgums ar klubu noslēgts līdz nākamās sezonas beigām.", "link": "https://www.delfi.lv/sports/news/rigas_dinamo/news/khl-kluba-maskavas-dinamo-biroja-veikta-kratisana.d?id=48911003"},
{"title": "Sportisti mildronātu lieto arī potences paaugstināšanai", "category": "Sports", "body": "Daži vīriešu dzimuma sportisti aizliegto preparātu sarakstā iekļauto \"Mildronātu\" lietojuši arī potences uzlabošanai, pirmdien preses konferencē Maskavā paziņoja Latvijā radītā preparāta izgudrotājs  Ivars Kalviņš .  aizliegto vielu sarakstā ir iekļauts meldonijs, kas ir pasaulē plaši zināmā Latvijas uzņēmuma \"Grindex\" preparāta \" Mildronāts \" sastāvā. Kopš patenta termiņa beigām arī citas farmakoloģijas kompānijas ražo līdzīgus preparātus, kuros aktīvā viela ir meldonijs. \"Ja runājam par vīriešu dzimuma sportistiem, tad daudzi no viņiem lieto \"Mildronātu\", lai uzlabotu ne jau sportisko formu, bet gan seksuālo formu. Tas arī ir jāņem vērā,\" uzskata Kalviņš. Kalviņa viedoklim piekritis Krievijas profesors Arkādijs Vertkins, kurš apliecinājis, ka zinātniski arī pierādīta \"Mildronāta\" ietekme uz vīriešu potenci. Tieši meldonija iekļaušana aizliegto vielu sarakstā ir izsaukusi līdz šim nebijušus skandālus pasaules sporta dzīvē, jo trīs mēnešu laikā nežēlastībā krituši jau gandrīz 200 sportistu. Iespējams, ka daļa no šiem sportistiem tiks reabilitēti, jo    WADA , ka dopinga pārkāpumos attaisnoti būs tie sportisti, kuru asins paraugos (ņemtajos līdz šī gada 1. martam) meldonija klātbūtne būs mazāka par vienu mikrogramu. Savukārt analīzēs ņemtajās jau pēc 1. marta šādas atkāpes netiks pieļautas.", "link": "https://www.delfi.lv/sports/news/other_kinds/other/sportisti-mildronatu-lieto-ari-potences-paaugstinasanai.d?id=47330801"},
{"title": "Padomju sporta ārsts 'New York Times' atklāj dopinga shēmu PSRS", "category": "Sports", "body": "Izdevums \"New York Times\" ir publiskojuši viņu rīcībā nonākušus dokumentus, kas atklāj pagājušā gadsimta 80. gadu sākumā izstrādāto dopinga shēmu PSRS, kas, iespējams, pielietota arī vēlāk. Šos dokumentus izdevumam nodevis tālaika PSRS izlases galvenais ārsts Grigorijs Vorobjovs, kurš vairāk nekā 35 gadus strādājis ar vadošajiem vieglatlētiem un šobrīd dzīvo pie dēla Čikāgā, kurp pārcēlies pirms pieciem gadiem. Intervija notikusi krievu valodā, Vorobjova dēlam to tulkojot. Ārsta karjera izlasē Vorobjovam beigusies gadsimta mijā, kad viņš no amata atbrīvots. Lai uzlabotu valsts vieglatlētu rezultātus, PSRS Sporta komiteja ieteikusi vieglatlētikas vadībai piedāvāt sportistiem lietot dopingu - trīs veidu anaboliskos steroīdus: retabolilu, stromba un strombadžektu. Steroīdus varēja lietot divējādi - tabletēs vai injekciju veidā. Dopinga pieņemšanai izstrādāts īpašs kurss - tas bija jāpabeidz 145 līdz 157 dienas pirms 1984. gada Losandželosas olimpiskajām spēlēm. Preparātus gatavoja Fizkultūras un sporta pētnieciskajā institūtā Maskavā un sportistiem steroīdi bija jāpieņem konkrētā laikā un apjomā. ko izstrādāja ārsti. Dokumentu parakstījis ārsts Sergejs Portugalovs, kurš nesen iesaistīts ievērojamā dopinga skandālā Krievijas vieglatlētikā - pagājušā gada rudenī Pasaules Antidopinga aģentūra ( WADA ) nosauca viņu par galveno dopinga piegādātāju krievu sportistiem. Pagājušā gadsimta 80. gados viņš dopinga lietošanas nepieciešamību pamatoja ar to, ka 1984. gada olimpiskajās spēlēs padomju komandas pretinieki būs lietojuši tos pašus steroīdus. 86 gadus vecais Vorobjovs gan norāda, ka viņa rīcībā nav informācijas, kuri padomju sportisti piekrituši iesaistīties šajā dopinga programmā, un kuri ir atteikušies. Taču Vorobjovs norāda, ka ar Losandželosas olimpiādes boikotu dopinga programmas izstrāde neesot beigusies. 1984. gada maijā, kad padomju sportisti jau gatavojās izbraukt uz Losandželosu, PSRS vadība pieņēma lēmumu šīs spēles boikotēt, par oficiālo iemeslu minot drošības apsvērumus - spēļu rīkotāji esot atteikušies garantēt drošību PSRS un pārējo Varšavas līguma valstu delegācijām. Vorobjovs norāda, ka viņa pieņēmums, kā jāsagatavo elites klases sportistus, esot krasi atšķīries no Portugalova viedokļa, kurš maksimāli izmantojis dopingu, tāpēc Vorobjovs esot nolēmis saglabāt šos dokumentus, lai pierādītu, ka tieši Portugalovs bijis atbildīgs par padomju sporta programmu. Pirmās dopinga analīzes tika veiktas 1976. gada olimpiskajās spēlēs, bet WADA konkrētai cīņai ar aizliegto preparātu lietošanu izveidota vairāk nekā 20 gadus vēlāk.", "link": "https://www.delfi.lv/sports/news/other_kinds/other/padomju-sporta-arsts-new-york-times-atklaj-dopinga-shemu-psrs.d?id=47790227"},
{"title": "Kamaniņu braucēja Cauce kļūdās otrajā braucienā un Pasaules kausa posmā paliek 17. vietā", "category": "Sports", "body": "Latvijas labākā dāmu kamaniņu braucēja Elīza Cauce sestdien ASV trasē Pārksitijā pieļāva kļūdu otrajā braucienā un palika 17.pozīcijā Pasaules kausa ceturtajā posmā. Cauce pirmajā braucienā uzrādīja 12.labāko rezultātu, tomēr otrajā trases beigu daļā pieļāva kļūdu un sasniedza vien 18.rezultātu, bet summā atkrita uz 17.pozīciju. Līdz ar to Cauce neieguva iespēju piedalīties vēlāk sestdien gaidāmajās Sprinta kausa sacensībās. Dubultuzvaru izcīnīja amerikānietes. Labākā abos braucienos bija Erina Hemlina, kurai summā par 0,127 sekundēm piekāpās Emilija Svīnija. Savukārt trešo vietu guva kanādiete Aleksa Gouga. Pēc pirmā brauciena otrajā vietā bija krieviete Tatjana Ivanova, bet otrajā braucienā viņa piedzīvoja kritienu. Cauce summā uzvarētājai zaudēja 1,369 sekundes. Tikmēr vēl viena latviete Ulla Zirne pirmajā braucienā bija pati lēnākā un ieņēma 24.pozīciju, bet otrajā uzrādīja 21.rezultātu un summā pakāpās uz 22.vietu. Viņa Hemlinai zaudēja 1,980 sekundes. Tāpat sestdien Pasaules kausa pamatsacensībās debitēja latviešu izcelsmes kanādiete Brūka Apškrūma, kura divu braucienu summā izcīnīja 19.vietu. Vēlāk sestdien plkst.23.10 sāksies Sprinta kauss, kur sportisti cīnīsies par papildu punktiem Pasaules kausa kopvērtējumā. Vispirms uz starta dosies divnieku ekipāžas, pēc tam dāmas, bet sacensības noslēgs kungi. Sprinta kausā pie starta tiek 15 labākie katrā disciplīnā pēc Pasaules kausa posmā sasniegtajiem rezultātiem. Piektdien Latvijai pirmo reizi šosezon uz goda pjedestāla ļāva kāpt brāļi Andris un Juris Šici, kuri guva otro vietu divnieku sacensībās. Tikmēr otra Latvijas ekipāža Oskars Gudramovičs un Pēteris Kalniņš guva septīto vietu. Zīmīgi, ka spēcīga sniega dēļ divnieku sacensību uzvarētājs tika noteikts vien pēc viena brauciena rezultātiem. Savukārt sacensībās vīriešiem piektdien Riks Kristens Rozītis ieņēma 19.vietu, kamēr Inārs Kivlenieks otrajā braucienā gandrīz krita un palika 30.pozīcijā. Pēc posma Pārksitijā atlikušie pieci Pasaules kausa etapi risināsies Jaunajā gadā. Pasaules kausa posms Siguldas trasē gaidāms 14. un 15.janvārī, kas būs sestais sezonā. Tikmēr pasaules čempionāts kamaniņu sportā gaidāms 27.-29.janvārī Īglsas trasē Austrijā, bet pasaules junioru čempionāts šogad risināsies Siguldā, kur notiks arī pasaules junioru čempionāts bobslejā un skeletonā.", "link": "https://www.delfi.lv/sports/news/winter_sports/luge/kamaninu-brauceja-cauce-kludas-otraja-brauciena-un-pasaules-kausa-posma-paliek-17-vieta.d?id=48316681"},
{"title": "Noskaidroti Latvijas kausa ieguvēji kamaniņu sportā", "category": "Sports", "body": "28. decembrī Siguldas bobsleja un kamaniņu trasē tika aizvadītas Latvijas kausa izcīņas sacensības kamaniņu sportā, kur kopā 55 sportisti sacentās par tituliem visās vecuma grupās. Pieaugušo konkurencē Latvijas kausu izcīnīja Inārs Kivlenieks, Elīza Cauce un Oskara Gudramoviča/Pētera Kalniņa duets, informēja Latvijas Kamaniņu sporta federācija. Vīru grupā pārliecinošu uzvaru izcīnīja Inārs Kivlenieks, kurš summā sasniedza rezultātu 1:36,953 minūtes. Abos braucienos viņš uzrādīja labākos laikus un kopsummā otrās vietas ieguvēju Riku Kristenu Rozīti apsteidza par 0,246 sekundēm, bet bronzas godalgas ieguvēju Artūru Dārznieku - par 0.314 sekundēm. \"Sajūtas ir labas, un laiki un ātrums arī uzlabojas. Jāpiestrādā vēl pie braukšanas tehnikas, jo mačos jūtos par daudz sasprindzis, un tiek pieļautas nevajadzīgas kļūdas. Nav lielas, bet zinu, kas ir jālabo, lai nebūtu vispār. Jāstrādā tālāk un būs vēl labāk,\" atzina sacensību uzvarētājs vīriešu konkurencē. Dāmu konkurencē Latvijas kausu izcīnīja Elīza Cauce (1:25,195), otrās vietas ieguvēju Kendiju Aparjodi divu braucienu summā apsteidzot par 0,168 sekundēm, bet bronzas medaļnieci juniori Elīnu Vītolu par 0,414 sekundēm. Ulla Zirne, kura pēc pirmā brauciena ieņēma trešo vietu, otrajā piedzīvoja kritienu un nefinišēja. Aparjode pirmajā braucienā uzrādīja labāko laiku, taču nelielo pārsvaru nespēja noturēt. Pati sportiste komentēja: \"Pēc sava pirmā brauciena nedomāju, ka būšu labākā, jo bija mazas kļūdiņas, kuras cerēju otrajā izlabot. Protams, stress bija, man pat pirms Pasaules kausa nav bijis tik liels satraukums! Otrajā galīgi neizdevās starts un augšējās virāžas, bet kopumā esmu priecīga un ar pozitīvu noskaņojumu gatava doties uz Eiropas čempionātu.\" Starp junioriem savu dominanci apliecināja Kristers Aparjods, finišējot ar laiku 1:37,563 un tuvāko sekotāju Edgaru Karnīti apsteidzot par 2,638 sekundēm, trešās vietas ieguvēju Lukasu Krastu par 3.009 sekundēm. Elīnai Vītolai dubults pjedestāls, trešajai vietai sieviešu konkurencē pievienojot arī pārliecinošu uzvaru starp juniorēm, kur otrā vieta Andai Upītei (+0,773), trešā Sigita Bērziņa (+1,347). Divvietīgo ekipāžu konkurencē par Latvijas kausa ieguvējiem kļuva Oskara Gudramoviča/Pētera Kalniņa duets (1:24,459), kuri savus sīvākos konkurentus Andri un Juri Šicus divu braucienu summā apsteidza par nieka 0,027 sekundēm. Abas ekipāžas pirmajā braucienā uzrādīja par nedaudz vairāk kā divām sekundes simtdaļām labāku laiku kā otrajā, aizvadot divus teju identiskus braucienus. Trešā vieta Kristena Putina/Imanta Marcinkēviča duetam (+1.076). Junioru duelī labākie izrādījās Gunārs Bergs/Ralfs Vanzovičs (1:26.435), savus vienīgos konkurentus Mārtiņu Botu/Robertu Plūmi apsteidzot par 4.470 sekundēm. Jauniešu \"A\" grupā piecu jauno sportistu konkurencē uzvaru izcīnīja Gints Bērziņš (1:26,726), tuvāko sekotāju Eduardu Ševicu-Mikelševicu apsteidzot par 0,300 sekundēm, bet bronzas ieguvēju Emīlu Tupi par 1,667 sekundēm. Starp meitenēm labāko laiku divu braucienu summā uzrādīja Līva Knēta (1:24,010), pārliecinoši apsteidzot pārējās konkurentes, otrās vietas ieguvēju Frančesku Bonu apsteidzot par 4,563 sekundēm un Elzu Lūkinu par 7,513 sekundēm. Vienīgā divnieku ekipāža ar Emīlu Tupi/Viktoru Nahodkinu diemžēl nefinišēja. Jauniešu \"B\" konkurencē labākais divu braucienu summā Kaspars Rinks (1:24,240), savus vienaudžus Valtu Pavlovu apsteidzot par 1,021 sekundi, bet Fēliksu Grantiņu par 1,028 sekundēm. Meiteņu grupā finišu sasniedza tikai divas sportistes – uzvara Martai Zukulei (1:12,692), apsteidzot Edīti Daci Lehri par 9,927 sekundēm. Jauniešu \"C\" grupā labākais savu vienaudžu vidū Arkādijs Skleinovs (1:20,108), apsteidzot Vitāliju Jegorovu par 1,333 sekundēm un Jāni Gruzduli-Borovoju par 3,768 sekundēm. Vecuma grupas meiteņu duelī ātrāka izrādījās Selīna Zvilne (1:16,901), kura savu vienīgo konkurenti Martu Robežnieci apsteidza par 3,294 sekundēm. Pārtraukums starptautiskajā kamaniņu sporta arēnā beigsies jau nākamnedēļ - Vācijas pilsētā Kēnigzē no 5. līdz 6. janvārim norisināsies 48. FIL Eiropas čempionāts, kā arī 5. Viessmann Pasaules kausa posms un 3. Viessmann Komandas stafetes Pasaules kausa posms kopā ar BMW. Latvijas pieaugušo izlase pilnā sastāvā uz Vāciju dosies piektdien, 30. decembrī.", "link": "https://www.delfi.lv/sports/news/winter_sports/luge/noskaidroti-latvijas-kausa-ieguveji-kamaninu-sporta.d?id=48352615"},
{"title": "Māris Rīmenis: Iespējas jāizmanto", "category": "Sports", "body": "Ernests Gulbis sasniedzis jaunu rekordu ATP reitingā un tas priecē. Vēl tikai nedēļa līdz pēdējam gada \"Grand Slam\" turnīram \"US Open\" un šo laiku Gulbis veltīs treniņiem. Anastasija Sevastova pēdējās nedēļās sacensībās nespēlēja, krietns progress ir arī Andim Juškam. Ar \"US Open\" faktiski beigsies vasaras sezona, kaut tas  nebūs pēdējais turnīrs laukā. Tenisu spēlē un sacensības notiek visos kontinentos, tomēr lielāka turnīra vairs šovasar nebūs. \"Grand Slam\" visi gatavojas īpaši un tieši tādēļ var  visai objektīvi spriest par pašreizējo spēka samēru. Atkal atguvies Rodžers Federers, neveiksmes piedzīvojuši viņa galvenie konkurenti - Rafaels Nadals, Novāks Džokovičs un arī Endijs Marejs. Top 10 spējis atgriezties Endijs Rodiks, pēc ilgstošā savainojuma lieliski spēlē Dāvids Nalbandjans,  otro elpu atguvis Markos Bagdatis. Uz šī fona neslikti izskatās arī mūsu pašu Ernests Gulbis. Pagājušās nedēļas \"Masters\" turnīrā ASV sasniegta trešā kārta un šonedēļ jauns rekords ATP reitingā - 26.pozīcija, turklāt tieši tikpat punktu ir 25.vietā esošajam Felisiano Lopesam.  Secinājums ir viens - šogad Gulbis spēlē krietni labāk un stabilāk nekā pērn un tas atspoguļojas gan reitingā, gan gūtajās uzvarās. Raksturu nācās parādīt arī pēdējā \"Masters\" turnīrā un nevarētu teikt, ka Ernestam pietrūkst gribasspēka. Jā, dažkārt tā ir , bet spēle pret austrieti Jurgenu  Melceru apliecināja pretējo. Tikpat labi varēja izdoties arī mačs pret tradicionāli neparocīgo  Endiju Mareju, tāds nieks vien šķīra no uzvaras. Pat skots atzina, ka nav klājies viegli gan karstuma, gan pretinieka spēles dēļ.  Tenisā bieži vien ir kā šūpolēs - te augšā , te atkal lejā, no tā spēj izbēgt tikai paši izcilākie. Pat zvaigznēm gadās pa vājuma mirkļiem un māka ir citiem to spēt izmantot.  Nupat to spēja amerikānis Mārdijs Fišs, kas Sinsinati aizkļuva  līdz finālam un tikai tur ļoti līdzīgā cīņā zaudēja Federeram. Pavisam pretēji pēdējā laikā klājas Gulbja vienaudzim Marinam Ciličam. Horvāts pēc astotdaļfināla  \"Roland Garros\" faktiski spēlējis ļoti neveiksmīgi, ja neskaita vienu pusfinālu mazajā ATP turnīrā Vašingtonā. Ciliča spēlē iestājusies tāda kā krīze, līdzīgi kā Gulbim bija pērnajā sezonā.  Līdz pat oktobrim Gulbis reitingā nekādus punktus nezaudēs un būs izlikto spēlētāju vidū \"US Open\". Pērn tur piedzīvota neveiksme jau pirmajā kārtā un tādēļ iespējams atkal jauns karjeras rekords. Svarīgākais gan tagad koncentrēties pašai spēlei un domāt par uzvaru katrā mačā. Būs uzvaras, neizpaliks kāpums reitingā un otrādi. Tas laiks ir pagājis, kad Gulbis pret pasaulē labākajiem tenisistiem varēja tikai gūt pieredzi savstarpējās spēlēs, nu viņš var un viņam jādomā arī par uzvaru šādās cīņās. Dažkārt jau tas arī izdevies un nākotnē vajadzētu būt vēl labāk. Ernesta spēle paliek stabilāka, kaut arī tagad netrūkst improvizācijas.  Jūrmalā aizvadīto \"Future\" līmeņa turnīru gan par veiksmīgu mūsu tenisistiem nenosaukt. Vienspēlēs nevienam no Latvijas tenisistiem tā arī neizdevās pārvarēt kvalifikāciju, kaut četri bija tikai vienas uzvaras attālumā no cerētā. Pamatturnīrā tikai divi mūsējie ar piešķirtajiem speciālajiem ielūgumiem - wild card un zaudējumi jau pirmajā kārtā. Dubultspēlēs gan Artūrs Kazijevs kopā ar Miķeli Lībieti sasniedza pusfinālu, bet  viņu karjerā pat pieaugušo tenisā tā vēl  nav virsotne. Jāstrādā un jāatceras, ka tenisu labi spēlē daudzi un visur.  Pēdējā laikā savu pozīciju reitingā krietni uzlabojis Andis Juška, tas pateicoties iespētajam Uzbekistānas  \"Challenger\" turnīrā. Noteikti arī pareizai izvēlei reitinga punktu gūšanā, jo tobrīd  vairums spēlēja viņpus okeānam - lielajos ATP vai arī prestižākos \"Challenger\" turnīros. Diezgan rets gadījums, ka \"Challenger\" nespēlē pilnīgi neviens no labāko simtnieka un izlikto vidū tiek pat tenisisti no ceturtā simta sākuma. Visā visumā  cepuri nost par iespēto un vēl labāk veicās dubultspēlēs kopā ar Denisu Pavlovu. Uzbekistānā Andim gan traucēja problēmas ar vēderu ( nepabeigtas spēles abos turnīros  un varbūt tieši tas un arī nezināmais  atturēja daudzus rietumniekus doties uz šo valsti. Kā lai citādi izskaidro, ka pat naudas balvām skopākajos turnīros bija nedaudz spēcīgāks sastāvs. Juškam ir vajadzīgs vēl lielāks progress,  lai var sākt  spēlēt lielo \"Grand Slam\" turnīru kvalifikācijā. Kas zina, varbūt arī izdodas paveikt ko ievērības cienīgu, visu laiku malties pa \"Future\" un \"Challenger\"  turnīriem- tas tādu lielu perspektīvu   25 gadu vecumā nesola. Pērnajā rudenī tika sasniegta augstākā Anda virsotne ATP reitingā - 226 vieta, lai būtu drošs par spēlēšanu ikvienā  ATP  turnīra kvalifikācijā vajadzētu maķenīt augstāk.  Priecīgā ziņa tomēr tā, ka progress ir un ne jau tikai Gulbim, Juškam vai Anastasijai Sevastovai. Latvijai jau septembrī ļoti nozīmīga spēle Deivisa kausa izcīņā Rīgā pret Poliju. Pretinieki pēc reitinga nedaudz spēcīgāki, bet Gulbis solījies spēlēt, būs arī savu skatītāju atbalsts, tādēļ nekas nav neiespējams. Vēl jo vairāk tāpēc, ka Juška krietni uzlabojis savu sniegumu dubultspēlēs.", "link": "https://www.delfi.lv/sports/news/analysis/maris-rimenis-iespejas-jaizmanto.d?id=33691331"},
{"title": "Māris Rīmenis: Kas ir kas pirms US Open?", "category": "Sports", "body": "Gada pēdējais \"Grand Slam\" tenisa turnīrs \"US Open\" sāksies augusta pēdējā pirmdienā un izraisīs lielu interesi ne tikai viņpus okeānam vien. Jau vairākas dienas Ņujorkā notiek dažādi tenisa reklāmas pasākumi un labdarības akcijas. Amerikāņi māk taisīt biznesu un piesaistīt publikas ievērību, kā gan citādi ir tik liels finansiālais atbalsts šim turnīram. Kopējais balvu fonds šogad atkal pieaudzis par 6,7 procentiem. Uzvarētājam vienspēlēs pienāksies 1,7 miljoni ASV dolāru! Nav slikti jebkuram sporta pasākumam pasaulē, turklāt kopā ar iegūtajiem bonusiem Amerikas tūrē pirms \"US Open\" var pat iegūt 2,7 miljonus. Šogad gan tā vīriešiem nenotiks, jo daudzi favorīti nespēlēja visus turnīrus un galvenā vērība pievērsta tieši \"US Open\". Rodžers Federers un Rafaels Nadals ir un paliek galveni favorīti vīriešu konkurencē, savukārt sievietēm ko prognozēt ārkārtīgi grūti. Pasaule neslikti vērtē arī Ernesta Gulbja izredzes pārsteigt, tiesa, viņa izredzes uzvarēt visā turnīrā tomēr vēl nevar salīdzināt ar reitinga līderiem. Šogad vīriešiem būs jauns čempions, jo argentīnietis Huans Martins del Potro savainojuma dēļ joprojām nespēlē. Pērn finālā del Potro sensacionāli spēja pieveikt Rodžeru Federeru, bet tagad argentīnietis zaudēs 2000 punktus reitingā un pēc \"US Open\" izkritīs no pirmā desmitnieka reitingā un būs tikai ap 35.vietu. Teniss ir nežēlīgs - nespēlējot un nevinnējot, kritiens reitingā ir neizbēgams un pēcāk tiek zaudētas izliktā spēlētāja priekšrocības. Federers \"US Open\" triumfējis jau piecas reizes, kamēr Nadalam Amerikas tituls ir vienīgas no \"Grand Slam\", kas nav viņa kolekcijā. Šogad Rafam uzvara Francijā un Vimbldonā, taču tagad redzams zināms nogurums un cietajos   laukumos par sevi atkal var likt manīt hroniskie kāju savainojumi. Kopumā Federera izredzes ir mazliet labākas, kaut šogad  tikai viena uzvara \"Grand Slam\" - Austrālijā. Novāks Džokovičs?  Ar neko īpašu nav spīdējis, kaut daudzos turnīros spējis tikt visai tālu. Tā labākā forma serbam pašlaik noteikti nav un pat pirmā kārta pret savu tautieti Igoru Troicki var izrādīties visai grūta. Endijam Marejam arī bija tāds kā formas kritums, taču būtībā segums viņam Amerikā ir piemērots un vienreiz skots jau spēlējis \"US Open\" finālā.  Labs pēdējā laikā ir Tomašs Berdīhs,  strauji pēc savainojuma izārstēšanas uz augšu iet Dāvids Nalbandjans.  Savukārt Endijs Rodiks, Fernando Verdasko, Žo Vilfrīds Conga un Nikolajs Davidenko tikai epizodiski parāda labāko sniegumu.Protams, nevaram aizmirst zviedru Robinu Sederlingu un būtībā viņš ir spējīgs uzvarēt ikvienu, turklāt visa turnīra garumā, ne tikai vienā spēlē. Ernestam Gulbim kā jau izliktajam spēlētājam pirmajās divās kārtās it kā nav jārēķinās ar ļoti spēcīgiem pretiniekiem. Gan jā, gan nē, jo francūzis Žeremijs Šardī arī nav tas vieglākais variants, ko varēja ielozēt pretim. Tad jau vieglāka izskatās otrā kārta. Ja pirmās divas spēles ir veiksmīgas, trešajā mačā var iznākt tikties ar spāni Dāvidu Fereru - ne tas sliktākais variants   seguma laukumos. Tālāk spriedelēt  nav jēgas, jo ikviens nākamais pretinieks ir spēcīgāks - teorētiski var būt Nalbandjans vai Verdasko,  ceturtdaļfinālā šī atzara veiksminieku visticamāk sagaidīs Nadals.  Ernests Gulbis nespēlē slikti un to apliecina arvien biežāk. Par viņu  jau ir liela vērība tenisa pasaulē, nupat oficiālajā ATP mājas lapā atkal plašāka intervija ar mūsu sportistu. Pateicība trenerim Ernānam Gumī, kurš pielieto vairāk tāda drauga - padomdevēja metodi. Pats Gulbis laukumā improvizē un spēlē šī vārda tiešajā nozīmē, spēles elements ar viņu nepieciešams arī treniņos. Var daudz runāt un diskutēt par dažādiem Latvijas sportistiem un to sasniegumiem, taču pašlaik tā kopumā laikam gan par nevienu citu mūsu zemē nerunā tik daudz kā par Gulbi. Ierakstot viņa vārdu   arī uzreiz izmet gandrīz 700 000 atsauksmju, nevienam citam tagad tā nav, pat Biedriņam vai Ozoliņam. Gulbim šī ir lieliskā iespēja pacelties reitingā vēl augstāk, jo pērn Ņujorkā tālāk par pirmo kārtu viņš netika. Ja kāpums izdosies, varēs būt pavisam drošs par spēlēšanu lielajos rudens turnīros un pabūšanu tur izlikto vidū. Rudenī telpās daudzos turnīros dalībnieku pulks ir ierobežots un reitingam liela nozīme, lai nav jācīnās kvalifikācijā vai uzreiz jātrāpa uz kādu no grandiem. Nākamajās divās nedēļās tenisa būs ļoti daudz - turnīru translē daudziem pieejamais \"Eurosport\", kaut Gulbja rādīšana ir atkarīga no viņa sasniegumiem. Skaidrs, ka pirmās kārtas mačs nebūs uz kāda no lielajiem laukumiem. Lai vai kā, visiem būs iespēja redzēt Gulbi (klātienē Olimpiskajā centrā vai TV tiešraidēs) septembra vidū Deivisa kausa izcīņas spēlēs pret Poliju. Sievietēm Anastasijai Sevastovai  ir labas izredzes pārvarēt pirmo kārtu, toties otrajā tad uzvarētāja visticamāk spēlēs ar Svetlanu Kuzņecovu. Sieviešu tenisā gan reizēm notiek neizskaidrojamas lietas un tagad vai katrā turnīrā ir pa lielam pārsteigumam. Serens Viljamsa šoreiz nespēlēs un varbūt vēlreiz par čempioni kļūs Kima Klaistersa vai Venusa Viljamsa?  Labas izredzes arī ar pirmo numuru izliktajai dānietei Karolīnai Vozņiacki, taču  daudzi tomēr šīs iespējas apšauba. Nav pagaidām Vozņiacki arsenālā tāda izteikta uzbrukuma sitiena un garajos turnīros, daudzajos mačos viņa kaut kā pazaudē spēkus. Cīnīties ir viena lieta, bet saglabāt spēkus izšķirošajām spēlēm  - pavisam kas cits. Var jau būt, ka beidzot kas mainīsies, taču Vozņiacki tik daudz (un ilgstošus mačus) jau spēlējusi pēdējās nedēļās, ka var nepietikt fiziskā un arī psiholoģiskā spēka. Jauna  čempione - tas gan vienmēr ir interesanti publikai un tikai nāk par labu tenisa attīstībai.", "link": "https://www.delfi.lv/sports/news/analysis/maris-rimenis-kas-ir-kas-pirms-us-open.d?id=33801847"},
{"title": "Māris Rīmenis: Par zaudējumiem un attaisnojumiem", "category": "Sports", "body": "Sportā ir veiksmīgāki un ne tik veiksmīgi brīži, tomēr Latvijas futbola izlases pirmo spēli Euro 2012 kvalifikācijas ciklā par izdevušos nu nekādi nevar nosaukt. To pašu šonedēļ jāsaka par Ernesta Gulbja spēli \"US Open\", vienalga kādi objektīvi iemesli tam pamatā. Jaunākie iespaidi ir par sestdienas vakarā aizvadīto futbola spēli pret Horvātiju. Laiks nejauks, lietus lijis gandrīz diennakti no vietas, tomēr par skatītāju trūkumu tribīnēs nevarēja sūdzēties. Aptuveni septiņu tūkstoši šādos apstākļos nav slikti, turklāt Latvijas sniegums pēdējās pārbaudes spēlēs īpašu optimismu nemudināja. Uz Rīgu atbraucis arī UEFA prezidents Mišels Platinī un gaisotne visai pacilājoša. To gan nevar teikt par pašu spēli, lai cik spēcīgi nebūtu pretinieki. Zaudējums savā laukumā ar 0:3 vienmēr ir nepatīkams un patiesībā diezin vai ir bijis tik bezcerīgs sākums kādā citā atlases ciklā. Runa nav tikai par rezultātu, bet arī pašu spēli. Pēc cīņas Māris Verpakovskis godīgi atzina, ka zaudējums ir pelnīts un komanda spēlējusi slikti.  Pavisam pretrunīgi daudzu viedoklim ir izlases galvenā trenera izteikumi. Aleksandrs Starkovs teic, ka esot apmierināts ar komandas spēli, pretiniekiem nedaudz vairāk veicies, kaut vārtu gūšanas iespēju neesot bijis tik daudz.... Par iespējām piekrītu, labu izdevību horvātiem nebija tik daudz, taču kopumā viņi tomēr pārsvarā visu laiku kontrolēja bumbu un meklēja iespējas gūt vārtus. Ko spēja Latvija? Ja atskaita minūtes desmit otrajā puslaikā uzreiz pēc 0:2, tad  uzbrukumā neizdevās gandrīz nekas. Nerunājot par bīstamu momentu izveidošanu - daudz tehniska brāķa, maz precīzu savstarpēju piespēļu. Viegli zaudēta bumba un pēc tam tikai koncentrēšanās aizsardzībai, kaut arī tas nedeva faktiski nevienu reālu iespēju labam pretuzbrukumam. Nav precīzu tālo piespēļu un faktiski mūsu uzbrucēji ātrumā tā arī netika pie bumbas. Daudzi skatītāji nobalsoja ar kājām - minūtes desmit pirms mača beigām sāka pamest stadionu. Var jau visādi spriedelēt par komandas spēku samēru, bet tas nekad nav patīkami. Necīnīšanos Latvijai nevar pārmest un katrs darīja, ko nu varēja, bet kopumā nekas nesanāca. Pretinieki bija pārāki un no dažādiem sīkumiem arī rodas tas nepatīkamais rezultāts.  Latvijas futbola iespējas nav neizsmeļamas un tāpat jau laukumā cīnījās tobrīd labākie. Starkovs izmēģināja arī Rudņevu - bija aktīvs, kaut šajā situācijā neko neizšķīra. Vienīgi izbrīna, ka pēdējās divas maiņas tika izdarītas tik vēlu, kad faktiski jau neko nav vairs iespējams glābt. Zaudējums ir sāpīgs un viegli neies arī otrdienas mačā izbraukumā pret Maltu. Mūsu grupa spēka ziņā ir diezgan līdzīga, ko pierāda arī Gruzijas neizšķirts izbraukumā pret Grieķiju 1:1. Ja izlase ir labā formā, šādā sabiedrībā varētu pacīnīties  par augstu vietu, taču ir arī pretējs variants. Ja spēle nevedas, zaudēt var ikvienam.  Parasti gan pēc neveiksmīgām spēlēm ir vieglāk saņemties un noskaņoties nākamajai cīņai, palīdz arī sportiskais niknums un aizskartā pašcieņa. Vienīgais biedē, ka paši īsti neveidojam to spēli un pret nedaudz zemākas klases komandu līdz ar to arī nebūs viegli. Futbolā pārsteigumi turpinās un tādi bija arī šajā kārtā. Kārtējā traģēdija Francijai, jo savā laukumā zaudēt Baltkrievijai tomēr ir kauns. Tāpat fiasko Portugālei, jo kā lai nosauc neizšķirtu savā laukumā ar Kipru? Vien jācer, ka Latvijai tiešām izdosies atgūties līdz otrdienas spēlei. Cīņa pielijušajā laukumā pret Horvātiju būs prasījusi daudz spēka un iespējamas arī kādas mikrotraumas.      Neveiksmīgs \"US Open turnīrs\" šonedēļ izvērtās Ernestam Gulbim, turpretim Anastasija Sevastova tika līdz otrajai kārtai, kur zaudēja Svetlanai Kuzņecovai. Gulbim kopumā veiksmīga sezona, augsta vieta reitingā, taču \"Grand Slam\" turnīros šogad viņš palicis bez uzvaras. Vimbldonā nespēlēja savainojuma dēļ, pārējos trijos turnīros neveiksmes pirmajā kārtā. Šoreiz iemesls - saindēšanās un sliktā pašsajūta. Skatot šo spēli bija skaidrs, ka Ernests nebija savā ādā un tāds kā apātisks. Pat ne lielā karstuma un agrās spēles dēļ. Ja jau pats sportists pēcāk atzina, ka pat uzvara otrajā setā pret Žeremiju Šardī diezin vai ko dotu, tad tā arī ir. Tagad atkal daudzi sāk diskutēt, vai labāk vispār nebūtu nepabeigt spēli, tāpat pieminēt sportista dzimšanas dienu spēles priekšvakarā. Bija redzams, ka tā nav Gulbja diena un viņam nekas īsti nesanāk, kaut pārmest neskriešanu un necīnīšanos arī nevar. Izloze šoreiz it kā nebija  slikta, taču vienmēr jau visvairāk izsaka paša sniegums, nevis pretinieki.  Tagad divu nedēļu pauze un jāgaida Gulbja  spēle Deivisa kausa izcīņā pret Poliju. Reitingā nekāda krituma faktiski nebūs, jo arī pērn Ņujorkā tika zaudēts pirmajā kārtā. Par Anastasijas Sevastovas iespēto grūtāk ko komentēt, jo pirmo maču TV nerādīja un arī pretiniece spēli nepabeidza. Kuzņecova ir pavisam cita līmeņa tenisiste un tāda līdzīga spēle sanāca tikai pašā sākumā. Liepājniece pati atzina, ka vajadzēja spēlēt nedaudz agresīvāk, par daudz bijības, kaut kopumā Sevastova pati kļūst arvien stabilāka un šogad viņas kontā ir arī vairākas ļoti skaļas uzvaras.  Baltijas tenisa kanti šoreiz noturēja arī jaunais lietuvietis Ričards Beranķis - trīs uzvaras kvalifikācijā, panākums arī pamatturnīra pirmajā kārtā un tikai tad zaudējums smagā piecu setu cīņā austrietim Jurgenam Melceram. 20 gadu vecumā tas nav slikti, kaut savulaik Gulbim pieaugušo līmenī ir bijuši arī lielāki panākumi. Beraņķis ilgāk spēlēja  junioru konkurencē un viņam pat izdevies iegūt \"Grand Slam\" titulu savu vienaudžu vidū. Kā labāk un pareizāk - rādīs laiks. Skaidrs, ka nekādus brīnumus Beranķis laukumā pagaidām nerāda, taču savā sniegumā viņš ir stabils un cīnītājs līdz galam.", "link": "https://www.delfi.lv/sports/news/analysis/maris-rimenis-par-zaudejumiem-un-attaisnojumiem.d?id=33915341"},
{"title": "Māris Rīmenis: Lielais teniss atgriežas Rīgā", "category": "Sports", "body": "Šīs nedēļas nogalē Rīgā, Olimpiskajā centrā notiks Deivisa kausa izcīņas mačs tenisā Latvija – Polija. . Pēc daudziem gadiem lielais teniss atkal atgriežas Rīgā, jo faktiski visas spēles šajā turnīrā pēc Latvijas neatkarības atgūšanas notikušas Lielupē ( reiz arī Liepājā). Nu mums ir ne tikai pasaules elites līmeņa spēlētājs, bet arī visiem līdzjutējiem labāka iespēja redzēt labu tenisu savām acīm. Ceturtdien notikusi izloze un tā mūsu komandai ir veiksmīga.  Piektdien vispirms laukumā dosies Latvijas izlases otrais numurs Andis Juška  un poļu nominētais līderis Mihals Pžisežnijs, pēcāk spēlēs Ernests Gulbis un Jeržijs Janovičs. Nav noslēpums, ka Andis Juška parasti vēlējies spēlēt pirmais, lai nav lieki jānervozē, savukārt Gulbim allaž tīkamāk laukumā doties vēlāk. It īpaši pēc ilgstošās uzturēšanās Ziemeļamerikā un pierašanas pie mūsu laika joslas. Pats sportists atklāja, ka sākumā  gājis grūti , aizmigt izdevis tikai uz rīta pusi ,bet  šonedēļ jau esot iegājis ritmā un to sekmē arī treniņi. Uzreiz nomierināšu daudzus - Gulbis trenējas cītīgi un kopā ar viņu ir gan tagadējais treneris argentīnietis Ernāns Gumī, gan Izraēlas fiziskās sagatavotības speciālists.  Deivisa kausa izcīņā divu visai līdzīgu komandu spēlē daudz var izšķirt dažādi sīkumi un arī kapteiņa izvēlētā stratēģija un taktika. Šī tiešām ir tā reize un abu komandu vadība diplomātiski atzina, ka iznākums ir neprognozējams. Ja nenotiek brīnumi, Ernests Gulbis ir meistarīgāks par abiem saviem pretiniekiem vienspēlēs un to pašu var teikt par poļu dubultspēļu pāri Firstenbergu- Matkovski. Tiktāl viss it kā būtu skaidrs, taču atlikušās divas vienspēles var izrādīties izšķirošās. Andis Juška daudz trenējies ar Pžisežniju un viņu bieži arī uzvarējis šādās treniņspēlēs, taču mači ir mači un psiholoģiskais slogs nebūs mazais. Poļu kapteinis pat bravūrīgi paziņoja, ka Lukaša Kubota trūkums viņus īpaši nevar iespaidot, jo jaunais Janovičs nupat kā uzvarējis respektablā \"Challenger\" turnīrā Francijā. Vel nesenējais pasaules pirmā desmitnieka juniors augumā ir ļoti ražens un viņa spēles stils tik tiešām ir piemērots šim segumam. Cita lieta - cik viņš pats būs gatavs psiholoģiski cīnīties ne tikai par sevi, bet arī visu komandu.  Mums dubultspēlei nominēti Deniss Pavlovs un Kārlis Lejnieks, taču tas vēl var izrādīties arī ne galīgais variants. Pēdējais oficiālais pieteikums ir stundu pirms spēles un to pašu var teikt par svētdienas pēdējo vienspēli. Vēl taču tikpat labi iespējams izspēlēt Kārļa Lejnieka trumpi un Deivisa kausa mačos šādi pārsteigumi nav retums. Tādu pavasarī poļiem sagādāja Somija un Henri Kontinens izšķirošajā spēlē pret to pašu Pžisežniju spēja uzvarēt. Lejnieks ir atguvies no savainojuma, spēlē arvien labāk, kaut viņam  nupat bija smags pārlidojums no Meksikas un tagad sportists vēl varētu izjust aklimatizācijas sekas.  Nezināmo vienmēr ir daudz, bet svarīgākais tomēr šoreiz ir kas cits. Pirmo reizi pašu komandā  Latvijai ir spēlētājs, kas pasaules reitingā ir augstajā 25.vietā. Vēl vairāk, pat Latvijai pretiniekos nekad reāli nav bijis tik meistarīgs tenisists. 2000.gadā Latvija savā laukumā zaudēja Horvātijai, bet Ivans Ļubičičs tolaik tomēr  vēl bija reitinga septiņdesmitajās vietās  un Mario Ančičs vēl zemāk.  Pirms tam Marokai un arī Ukrainai bija pirmā simtnieka spēlētāji, taču ne simtnieka augšdaļā. Labi, vienreiz Ukrainai gan izlases pieteikumā bija Andrejs Medvedevs no pasaules pirmā desmitnieka,  taču viņš tobrīd bija lauzis plaukstu un Lielupē bija  skatītāju rindās.      Tagad Latvijai ir pasaules 25.labākais spēlētājs reitingā , turklāt pretinieku rindās ir izcils dubultspēļu duets. Firstenbergs - Matkovskis šonedēļ ir 11.vietā dubultspēlēs pasaulē, viņi ir profesionāļi šajā jomā un laukumā darbojas izcili saskaņoti.  LTS prezidents Juris Savickis ne vienu reizi vien uzsvēris, ka šoreiz mērķis bija sarīkot Deivisa kausa izcīņas spēles Rīgā, lai tautai dotu labāku iespēju redzēt vienu no mūsu pašreizējā sporta lielākajām zvaigznēm. Tenisa savienībai tie ir arī lieli izdevumi, taču jādomā par nākotni, pašiem tenisistiem un arī skatītājiem. Nav noslēpums, ka  Ernests Gulbis diezin ko nevēlējās spēlēt Lielupē, jo šis laukuma segums jau novecojis un arī pati halle vairs nav nekāda dižā. LTS vadība apstiprinājusi, ka Lielupi gaida totāla pārbūve un faktiski tiks radīts pavisam jauns, mūsdienīgs tenisa centrs. Kamēr tas nav tapis, jāizmanto cita iespēja un jāspēlē Rīgā.  Jaunais   segums ir labs un uz tā tīkami spēlēt - to atzina abu komandu tenisisti. Citādi nemaz nevarētu būt, jo Horvātijas firma \"Concept 90\" ir viena no vadošajām pasaulē dažādu sporta spēļu (tāpat  vieglatlētikas) segumu uzstādīšanā. Šādu \"RuKort\" segumu izmanto Kremļa kausa izcīņā Maskavā, Zagrebas ATP turnīrā un vēl citur, Krievijas izlase uz šāda seguma aizvadījusi daudzas Deivisa un Federācijas kausa izcīņas spēles.  Pagaidām ir izdarīts viss, lai arī Rīgā būtu tenisa svētki. Ja mūsējie spēlēs labi un arī skatītāji pienācīgi atbalstīs savējos , arī turpmāk labu tenisu varēs skatīt Rīgā. Visupirms jāuzvar un jāsaglabā vieta Eiropas -Āfrikas pirmajā līgā. Te spēlē daudzas visai meistarīgas komandas un tas dod teorētisku iespēju arī nākotnē skatīt Latvijā meistarīgus tenisistus. Polijai ir laba un sabalansēta komanda, bet ar visu to Latvijas izredzes uzvarēt nav ne par kripatiņu zemākas.  Poļi ar laukumu un sadzīves apstākļiem ir ļoti apmierināti un to izlozē apstiprināja arī viņu federācijas prezidents. Tas dara godu rīkotājiem, taču sportiskajā ziņā mums pretiniekus tomēr jācenšas sarūgtināt.", "link": "https://www.delfi.lv/sports/news/analysis/maris-rimenis-lielais-teniss-atgriezas-riga.d?id=34120225"},
{"title": "Māris Rīmenis: Solis atpakaļ jeb ar vienu līderi nepietiek", "category": "Sports", "body": "Latvijas tenisa izlase Deivisa kausa izcīņā atkal atgriezusies Eiropas –Āfrikas otrajā grupā. Jau otro reizi mēģinājums noturēties pirmajā līgā izrādījies neveiksmīgs . Būtībā tā ir likumsakarība – ar vienu augstas klases tenisistu vien nepietiek, to apstiprina arī Lielbritānijas un Kipras iespētais. Mūsu līmenī spēlē arī briti un kiprieši, kaut viņiem arī ir pasaules  tenisa zvaigznes - Endijs Marejs un Markoss Bagdatis. Ne vienmēr viņi ir gatavi palīdzēt savas valsts izlasei - otrajai līgai ar to pietiek, pirmajai - nē. Vien žēl, ka nākamā gada izloze ir tāda, ka Latvija nevar ar šīm komandām tikties un mums nebūs kaut teorētiskas iespējas ieraudzīt Rīgā Mareju vai Bagdati. Toties mums var iznākt spēlēt pret lietuviešiem un tad izbaudīt, ko spēj viņu jaunais talants Ričards Beraņķis.  Teniss Olimpiskajā centrā pret Poliju nebija slikts, īpaši Ernesta Gulbja vienspēles. Vien žēl, ka maksimāli pilnas tribīnes nebija pat uz Gulbja spēlēm, nemaz nerunājot par pārējām cīņām. Vai nu biļetes daudziem par dārgu, vai nu tenisa tradīcijas mums tomēr nav vēl tik attīstītas kā daudzās citās valstīs. Tik augsta līmeņa vienspēļu tenisists Rīgā nebija spēlējis gadus 40, turklāt arī poļiem ir pasaules elites klases dubultspēļu pāris. Jā, daudzi var teikt, ka arī Gulbim neklājās tik viegli, tomēr viņš abas savas vienspēles vinnēja un tieši izšķirošajos brīžos bija labāks un psiholoģiski pārāks par sāncenšiem. Iespējams, šādas līdzīgas un saistošas spēles skatītājiem pat ir tīkamākas, nekā tad, ja kādam no pretiniekiem būtu ļoti liels pārsvars.   No otras puses - Deniss Pavlovs ar Andi Jušku arī saturīgi nospēlēja pret poļu duetu un  lielā starpība reitingā tik ļoti jūtama nebija. Tāpat prieks par Kārļa Lejnieka progresu - būs iekšējā konkurence komandā, būs labāki rezultāti. Kā pareizi norādīja izlases kapteinis Ģirts Dzelde - otrajā grupā mēs ar Ernestu Gulbi komandā varam uzvarēt visus un arī pirmajā līgā cīnīties ar daudziem līdzīgi. Toties ja Gulbis netiek uz spēlēm, aina paliek daudz bēdīgāka. Nākamgad kalendārs ir līdzīgs - februāra beigās ir turnīri ASV vai citās tālās zemēs, pēc Deivisa kausa marta sākumā atkal uz ASV, kur sākies Masters sērijas sacensības. Ja vēl grieķi izvēlas spēlēt ārā māla seguma laukumos, ko tad ? Vai Gulbis brauks, lai tādējādi krietni sarežģītu savas izredzes lielajos ATP turnīros pārlidojumu un segumu maiņas dēļ?  Otrā grupa savā būtībā atbilst patreizējam Latvijas tenisa līmenim. Ar vienu ekstra klases spēlētāju bieži vien pirmajai grupai nepietiek un to pierādīja arī Deivisa kausa izcīņas mačs pret Poliju. Pats svarīgākais ir nevis vienmēr un visur cerēt uz Gulbi, bet gan veidot pamatīgu Latvijas tenisa piramīdu, sākot no pašas apakšas un beidzot ar Deivisa un Federācijas kausu izlasēm. Ir jācenšas sarīkot Latvijā vairāk starptautisku profesionālu turnīru. Jaunatnes līmenī ir labas iestrādes ETA organizētajās sacensībās, bet \"Future\" pie mums tomēr notiek tikai reizi gadā un \"Challenger\" līmenī vēl nekas nav bijis, nemaz nerunājot par ATP.  Ir jāaug pamazām un to aizvadītās nedēļas nogalē pareizi norādīja  Ernests Gulbis. Attīstība attiecas uz visiem - ne tikai spēlētājiem, bet arī tiesnešiem. Reizēm bija skumji vērot nepārliecināto tiesnešu darbību aizvadītajā mačā pret poļiem. Nē, neviens jau speciāli nekļūdās par labu vienam vai otram, taču tiesāt reizi gadā bez kādas pieredzes ir pagrūti. Mūsdienu tenisā bumba lido ļoti ātri, apgaismojums atspīd uz baltajām līnijām un pamēģini nu noteikt, kur īsti trāpīja bumbiņa. Dažreiz gan skumji, ka vairāk to kļūdu ir pa labu pretiniekiem, tas mūsu viesmīlības vai kautrības dēļ?  Būtu vairāk turnīru, būtu lielāka pieredze arī tiesnešiem, kaut \"Future\" līmenī gan tāpat līdz izšķirošajām spēlēm bieži tiesā paši spēlētāji. Otra lieta - publikas sapratne. Par atbalstu - tur viss skaidrs, bet katru gadu pie mums atkārtojas cilvēku pārvietošanās tribīnēs jau izspēles laikā vai tieši pirms tās . Ārzemēs kaut kas tāds reti sastopams, mums gan un tad ir neveiklas pauzes, kamēr līdzjutēji ieņem savas vietas un sportisti ir gatavi spēlēt. It īpaši saliekamajās metāla konstrukcijas tribīnēs, kur katrs solis un pārvietošanās izraisa pamatīgi skaņu.  Pasaules grupā vēl šogad decembrī interesants fināls - Serbija savā laukumā pret Franciju un tā būs lieliska iespēja serbiem pirmo reizi iegūt šo prestižo balvu. Horvātiem tas jau reiz izdevies,(Francijai ir 9 tituli vēsturē), bet serbiem nu tiešām šī ir lielā izdevība. Jau pusfinālā Belgradas arēnā bija 17 tūkstoši skatītāju un kādēļ gan nē - mājiniekiem spēlē Novāks Džokovičs un arī pārējie ir labi tenisisti, tas pats jāsaka par čehiem. Plus vēl kārtīgs trilleris - pēc otrās  dienas serbi zaudēja ar 1- 2, tad divas uzvaras pēdējās vienspēlēs un komanda finālā. To deva arī pareizi izvēlētā taktika un Džokovičam iedotā papildus brīvdiena pirmajā dienā pēc atgriešanās no Ņujorkas. Ņemot vērā temperamentīgos skatītājus (arī basketbolā , volejbolā , futbolā, rokasbumbā ) Serbijā spēlēt ļoti grūti  un mājiniekiem ir lieliskas izredzes finālā.  Lielākais pārsteigums - Kazahstānas iekļūšana finālā. Dažas dienas pirms paredzētā mača Rodžers Federers atteicās braukt uz Astanu un šveiciešiem ar Staņislasu Vavrinku vien nepatika.  Pēc otrās dienas jau viss bija skaidrs. Astanā uzcelts ļoti moderns tenisa centrs, turklāt nesen kā Kazahstānas pilsonību ieguvuši vairāki visai labi Krievijas tenisisti - Andrejs Golubevs, Mihails Kukuškins, Jevgēņijs  Koroļovs. Varbūt īsti sportiski tas nav, bet bagāts dara, kā grib. Aug jau arī Kazahstānā jauna maiņa un ATP reitingā var atrast arī vietējās izcelsmes sportistus. Par Lietuvu atkal nedaudz žēl - arī viņiem jauns moderns komplekss ar daudziem  laukumiem, talantīgais Ričards Beranķis, tomēr izlase  savā laukumā cīņā par tikšanu pirmajā līgā zaudēja Slovēnijai. Bija vadībā ar 2 - 1, tomēr pārslogoja pašu Beraņki un tas pēdēja dienā zaudēja. Mācība sev, mācība citiem.", "link": "https://www.delfi.lv/sports/news/analysis/maris-rimenis-solis-atpakal-jeb-ar-vienu-lideri-nepietiek.d?id=34232887"},
{"title": "Kamanu sporta nedienas turpinās – Vistleras trasē sportisti aizvadīs tikai vienu braucienu", "category": "Sports", "body": "Turpinoties sniegputeņiem Kanādā, Starptautiskās Kamaniņu sporta federācijas (FIL) organizētais transports ar sportistu kamanu sliecēm laicīgi nespēja nokļūt Pasaules kausa nākamā posma mājvietā Vistlerā, tāpēc rīkotāji spiesti vēlreiz mainīt sacensību programmu. FIL organizētā kravas mašīna ar oficiāli marķētajām sliecēm \"iesprūdusi\" aptuveni 2000 kilometru attālumā no 2010. gada Vankūveras olimpisko spēļu trases Vistlerā.  Sākotnēji bija plānots, ka slieces  varētu nogādāt līdz ceturtdienas vakaram, tad sestdien būtu iespējams sarīkot sacensības steidzamības kārtā, bet pilnā apmērā. Tomēr situācija uz Kanādas ceļiem nav mainījusies, tāpēc slieces joprojām ir \"iesprūdušas\" ceļā uz Vistleras trasi. Tagad FIL lēmusi, ka transportēs slieces ar speciālu čārterreisu, kas Vankūverā varētu ierasties labākajā gadījumā piektdienas rītā pēc vietējā laika. Ja šoreiz slieces izdosies nogādāt Vistleras trasē, tad Pasaules kausa posmā sportisti veiks tikai vienu braucienu. Gan dāmas, gan vīri, gan divnieki braucienus veiks sestdien, bet plānotās komandu stafetes sacensības atceltas un šoreiz nenotiks.", "link": "https://www.delfi.lv/sports/news/winter_sports/luge/kamanu-sporta-nedienas-turpinas-vistleras-trase-sportisti-aizvadis-tikai-vienu-braucienu.d?id=48278817"},
{"title": "Faraha, Nadala un citu titulētu sportistu vārdi atklāti hakeru nopludinātajā WADA informācijā", "category": "Sports", "body": "Četrkārtējais olimpiskais čempions garajās distancēs stadionā Mo Farahs, četrpadsmitkārtējais \"Grand Slam\" tenisa turnīru uzvarētājs  Rafaels Nadals  un vēl vairāki titulēti sportisti atrodami hakeru nopludinātajā informācijā no Pasaules Antidopinga aģentūras ( WADA ) datubāzes, vēsta portāls \"Insidethegames.biz\". Krievijas kiberspiegošanas grupa \"Tsar Team\",  kas zināma arī kā \"Fancy Bear\", uzlauzusi WADA datubāzi, kas šai organizācijai kopš augusta sākuma bija otrais šāda veida uzbrukums. Daļa hakeru iegūtās informācijas jau tikusi nopludināta, tostarp par četrām ASV sportistēm - tenisistēm Venusu un Serēnu Viljamsām, četrkārtējo olimpisko čempioni vingrošanā Simonu Bailsu, kā arī ASV izlases basketbolisti Elenu Delli Donni, kura nesen atzinās, ka ir homoseksuāla. Savukārt tagad informācija nopludināta arī par Londonas un Riodežaneiro olimpisko spēļu čempionu 5000 un 10 000 metru distancēs Farahu, pasaules ceturto raketi tenisā Nadalu. Tāpat informācija nopludināta par Riodežaneiro olimpisko spēļu čempionu golfā Džastinu Rouzu un airētājiem Pītu Rīdu un Helinu Gloveri, kuru kontā ir attiecīgi trīs un divas olimpiāžu zelta medaļas. Sarakstā ir arī olimpiskais čempions treka riteņbraukšanā komandu sprintā Kelams Skiners, kā arī trīs Lielbritānijas lauka hokeja izlases spēlētājas, kas šogad Riodežaneiro kāra kaklā zelta medaļas. Informācija nopludināta arī par sešu olimpisko medaļu ieguvēju peldēšanā Lāslo Čehu no Ungārijas, sudraba medaļnieci 800 metru skrējienā Fransini Nijonsabu no Burundi. Tāpat atklāta informācija par olimpisko vicečempionu 3000 metru šķēršļu skrējienā Evanu Džegeru, kā arī bronzas medaļnieku 110 metru barjerskrējienā Dimitri Baskū no Francijas. No hakeru iegūtās informācijas izriet ka, sportistiem terapeitisku iemeslu dēļ ticis atļauts lietot medikamentus, kuri ir iekļauti aizliegto vielu sarakstā. WADA norādījusi, ka neviens no sportistiem, kuru faili tika nopludināti, nav pārkāpis Riodežaneiro olimpisko spēļu antidopinga noteikumus.", "link": "https://www.delfi.lv/sports/news/other_kinds/other/faraha-nadala-un-citu-tituletu-sportistu-vardi-atklati-hakeru-nopludinataja-wada-informacija.d?id=47926613"},
{"title": "Tenisa zvaigznei Šarapovai piespriesta divu gadu diskvalifikācija", "category": "Sports", "body": "Krievijas tenisa zvaigzne Marija Šarapova par aizliegto vielu lietošanu saņēmusi divu gadu diskvalifikāciju, trešdien pavēstīja Starptautiskā Tenisa federācija (ITF), taču tenisiste grasās šo lēmumu pārsūdzēt. Diskvalifikācija stājusies spēkā ar šī gada 26.janvāri, kad tenisiste tika pieķerta aizliegtās vielas meldonija lietošanā, un noslēgsies 2018.gada 26.janvārī. Šāds lēmums pieņemts pēc divu dienu ilgas tenisistes noklausīšanās. Paziņojumā ITF mājas lapā teikts, ka \"neatkarīgs tribunāls konstatējis, ka Marija Šarapova ir pārkāpusi antidopinga likuma noteikumus, tāpēc tiek diskvalificēta uz diviem gadiem\". ITF anulē viņas rezultātus šī gada Austrālijas atklātajā čempionātā, kura laikā tenisiste tika pieķerta aizliegto vielu lietošanā, atņemot arī tur iegūtos WTA ranga punktus un pieprasot Melburnā šī gada sākumā aizvadītajā turnīrā nopelnītās naudas balvas atmaksāšanu. Tikmēr pati tenisiste savā sociālā tīkla \"Facbeook\" kontā uzreiz norādīja, ka sodu uzskata par pārāk bargu un to apstrīdēs. \"Tribunāls taisnīgi atzina, ka es neapzināti pārkāpu antidopinga likumu, tāpēc es nevaru pieņemt šādu netaisnīgu un skarbu lēmumu par divu gadu diskvalifikāciju,\" norādīja Šarapova. \"Tribunāls, kura pārstāvjus izvēlējās ITF, piekrita, ka es likumu pārkāpu neapzināti, tomēr tajā pat laikā viņi cenšas panākt, lai es nespēlētu tenisu nākamajos divos gados. Es nekavējoties pārsūdzēšu šo lēmumu Sporta arbitrāžas tiesā (CAS),\" paziņoja tenisiste. Viņa arī uzsvēra, ka ITF ir tērējusi milzu daudzumu laika un resursus, lai pierādītu, ka viņa apzināti pārkāpusi antidopinga likumu. \"Taču tribunāls secināja, ka es noteikumus pārkāpu neapzināti,\" uzsvēra krievu sportiste. Marta sākumā Šarapova preses konferencē Losandželosā paziņoja, ka  viņai konstatēta pozitīva dopinga analīze, kas ņemta pēc Austrālijas atklātā tenisa čempionāta.  Tenisistes organismā tika atklāta bēdīgi slavenā meldonija klātbūtne, kas kopš 1. janvāra  ir iekļauts aizliegto vielu sarakstā , un šī viela atrodas Latvijā ražotā ārstnieciska preparāta \"Mildronāts\" sastāvā. Kaut Šarapova šosezon startējusi tikai vienā turnīrā, kad Austrālijas atklātajā čempionātā aizkļuva līdz ceturtdaļfinālam, viņa WTA rangā joprojām ir labāko trīsdesmitniekā. Šarapova ir pieckārtēja \"Grand Slam\" turnīru uzvarētāja. Pirmo titulu viņa 2004. gadā izcīnīja Vimbldonā, divus gadus vēlāk triumfēja ASV atklātajā čempionātā, 2008. gadā guva panākumu Austrālijas atklātajā čempionātā, bet pēdējos divus titulus 2012. un 2014. gadā ieguva Francijas atklātajā čempionātā. Vēl piecas reizes Šarapova spēlēja \"Grand Slam\" turnīru finālos, taču tajos piedzīvoja neveiksmes. Krievijas tenisiste karjerā uzvarēja 35 WTA turnīros, tostarp 2004. gadā WTA sezonas noslēguma finālturnīrā, bet vēl 23 turnīru finālos zaudēja. Pēdējos divus titulus viņa izcīnīja pērn, kad palika nepārspēta Brisbenas un Romas turnīros. Viņa 2008. gadā kopā ar Krievijas izlasi triumfēja arī Federāciju kausā, bet 2012.gada Londonas olimpiskajās spēlēs tika pie sudraba medaļas, vienspēļu finālā zaudējot Serēnai Viljamsai. Par pasaules ranga līderi Šarapova kļuva 2005. gada augustā un līderpozīcijā pavadīja 21 nedēļu. Pēc ļoti daudzām pozitīvām dopinga analīzēm aprīlī Pasaules Antidopinga aģentūra (WADA) noteica pieļaujamo meldonija normu sportista organismā analīzēs, kas veiktas līdz 1.martam. Toreiz šāds lēmums tika pieņemts, jo nav precīzi zināms, cik ilgā laikā aizliegtā viela izvadās no organisma. Jau ziņots, ka pirmdien žurnāls \"Forbes\" paziņoja, ka pašreizējā WTA pasaules ranga līdere Serēna Viljamsa kļuvusi par šī brīža pelnošāko sportisti pasaulē, apsteidzot tieši Šarapovu, kura pirmo vietu ieņēma 11 gadus pēc kārtas.", "link": "https://www.delfi.lv/sports/news/other_kinds/teniss/tenisa-zvaigznei-sarapovai-piespriesta-divu-gadu-diskvalifikacija.d?id=47544817"},
{"title": "'Dinamo': Irbes intervija ir sākums 'ideoloģizētai kampaņai' pret klubu", "category": "Sports", "body": "Kontinentālās hokeja līgas (KHL) klubs Rīgas \"Dinamo\" uzskata, ka pirms nepilnām divām nedēļām izdevumā \"IR\" publicētā intervija ar slaveno latviešu vārtsargu Artūru Irbi ir sākums kampaņai, kas vērsta pret Latvijas hokeju un konkrēti pret Rīgas \"Dinamo\". Savu viedokli \"Dinamo\" padome pauda pirmdien izplatītajā vēstulē, kas paredzēta masu medijiem un līdzjutējiem. 11.novembrī – Lāčplēša dienā – iznākušajā \"IR\" numurā tika  publicēta intervija ar Irbi, kurā izcilais latviešu hokeja vārtsargs kārtējo reizi asi izteicās par \"Dinamo\" , no kura savulaik \"distancējās ideoloģisku apsvērumu dēļ\". \"Domāju, ka viņu skatiens ir vērsts uz Austrumiem. Es arī ļoti labi saprotu, ka Rīgas \"Dinamo\" zināmā mērā ir PR projekts Krievijai,\" par \"Dinamo\" vadību teica Irbe. Rīgas \"Dinamo\" KHL dibināšanā bija vajadzīgs kā logs uz Rietumiem, bet \"Itera-Latvija\" par kluba lielāko atbalstītāju kļuva tādēļ, ka ir saistīts ar Krievijas gāzes uzņēmumu \"Gazprom\", kas nosaka toni KHL, uzskata Irbe. \"Dinamo\" pirmdien izplatītajā vēstulē gan Irbe nav pieminēts, tikai \"publikācija žurnāla \"IR\" ir 11.-17.novembra numurā\", taču ar to, visticamāk, ir domāta intervija ar Irbi, jo citas informācijas par Rīgas \"Dinamo\" šajā izdevumā nav. \"Rīgas \"Dinamo\" ir Latvijas patrioti,\" ar šādiem vārdiem savu vēstuli iesāk \"Dinamo\". \"Latvijai ir vajadzīgs hokejs, un Latvijas hokejs kopš 2008. gada ir ieguvis jaunu elpu. Rīgas \"Dinamo\" spēlē Kontinentālajā hokeja līgā, cīnās ar stiprajiem Krievijas, Kazahstānas un Baltkrievijas klubiem, tas ceļ mūsu nacionālā hokeja līmeni, Latvijas sportu, visu mūsu pašapziņu.\"  \"Uz ledus nav politikas un nav ideoloģijas, uz ledus ir spēle. Hokejs ir Rīgas \"Dinamo\" vienīgā ideoloģija. Latvijas hokeja panākumi, Rīgas \"Dinamo\" veiksmīgā dalība KHL ir kā dadzis acīs tiem, kuriem mūsu valsts intereses ir svešas. Uzskatām, ka publikācija žurnāla \"IR\" ir 11.-17.novembra numurā, un tai sekojoša mediju reakcija, ir aizsākums plašākai ideoloģizētai kampaņai, kuras mērķis ir graut Latvijas hokeja un Rīgas \"Dinamo\" prestižu,\" norāda \"Dinamo\". \"Dinamo\" uzskata, ka tieši šīs komandas spēļu laikā \"Latvijas cilvēki ir vienoti\" un \"tas ir īsts patriotisms, īsta integrācija\".  \"Acīmredzot ir spēki, kam Latvijas tautas vienotība un patriotisms nav pa prātam,\" viedokli pauž \"Dinamo\". \"Rīgas \"Dinamo\" nekad nav uzsvēris savu patriotismu, mūsu patriotisms ir mūsu spēles. Katri mūsu vārti ir Latvijas vārti, katra mūsu spēle ir Latvijas spēle, katrs mūsu spēlētājs ir Latvijas spēlētājs.\" \"Ja Latvijas patriotismam šodien tiešām ir balsti, tad viens no tiem ir hokejs.. Mēs domājam, ka tie, kas grib iestāstīt, ka latviešiem hokejs nav vajadzīgs, nav latviešu tautas draugi. Esam pārliecināti, ka Rīgas \"Dinamo\" spēles, mūsu komandas dalība KHL ir Latvijas un visa mūsu hokeja interesēs,\" norāda \"Dinamo\".", "link": "https://www.delfi.lv/sports/news/rigas_dinamo/news/dinamo-irbes-intervija-ir-sakums-ideologizetai-kampanai-pret-klubu.d?id=35315520"},
{"title": "Krievijas medijs: Masaļskis varētu pāriet uz 'Budiveļņik'", "category": "Sports", "body": "Latvijas hokeja izlases pamatvārtsargs Edgars Masaļskis, visticamāk, karjeru turpinās Kontinentālās hokeja līgas (KHL) jaunpienācēju Kijevas \"Budiveļņik\" sastāvā, vēsta vairāki Krievijas sporta mediji. Masaļski nav apmierinājis Rīgas \"Dinamo\" komandas līguma piedāvājums, tāpēc viņš jau tuvākajā laikā varētu parakstīt līgumu ar Ukrainas komandu. Tomēr pagaidām šī informācija oficiāli nav apstiprināta. Aizvadītajā KHL regulārajā sezonā Masaļskis Latvijas kluba sastāvā aizvadīja 37 mačus, kuros atvairīja 90,96 procentus metienu. \"Masaļskim uzreiz pēc sezonas beigām tika izteikts piedāvājums turpināt sadarbību, tomēr neizdevās rast abas puses apmierinošus līguma nosacījumus,\" pirmdien \"Dinamo\" mājaslapā internetā bija citēts vienības ģenerālmenedžeris Normunds Sējējs. \"Sarunas ar Edgaru turpinājās, un \"Dinamo\" vairākas reizes mainīja līguma finansiālos un termiņa nosacījumus.\" \"Pēdējais līguma variants viņam tika atdots pagājušajā nedēļā, un šobrīd neesam saņēmuši konkrētu Masaļska atbildi. Zināms, ka viņam piedāvājumus ir izteikuši arī vairāki citi KHL klubi, kurus Edgars izvērtē, tāpēc viņam pašam jāpieņem lēmums, kur spēlēt nākamajā sezonā,\" izteicās Sējējs. Kā ziņots, \"Dinamo\" pirmdien oficiāli panāca vienošanos ar zviedru vārtsargu Henriku Kārlsonu. 26 gadus vecais un 1,98 metrus garais Kārlsons pagājušajā sezonā centās iekļūt Nacionālās hokeja līgas (NHL) Sanhosē \"Sharks\" komandā, tomēr tas viņam neizdevās. Sezonu Kārlsons aizvadīja Zviedrijas komandā \"Farjestads\", 34 spēlēs vidēji ielaižot 2,45 ripas un atvairot 91,4 procentus metienu.", "link": "https://www.delfi.lv/sports/news/rigas_dinamo/news/krievijas-medijs-masalskis-varetu-pariet-uz-budivelnik.d?id=32517063"},
{"title": "Masaļskis un 'Jugra' uzvar 'Baris'", "category": "Sports", "body": "KHL regulārā čempionāta spēlē Hantimansijskas „Jugra” sestdien izbraukumā pēcspēles metienos ar 5:4 uzvarēja Astanas „Baris”, Latvijas izlases vārtsargam Edgaram Masaļskim laukumā esot spēles pamatlaikā un pagarinājumā. Pirmais periods beidzās ar 1:0 „Jugra” labā, bet pēc otrā Hantimansijskas komanda atradās vadībā ar 3:2. Trešās trešdaļas vidū „Baris” rezultātu izlīdzināja, bet pēc minūtes atkal vadībā nonāca „Jugra”. Spēles beigās „Jugra” aizsargs Vladimirs Loginovs nopelnīja divu minūšu noraidījumu, mājinieki nomainīja vārtsargu pret sesto laukuma spēlētāju un Jirži Novotnijs pārspēja Edgaru Masaļski, vēlreiz izlīdzinot rezultātu – 4:4. Atlikušajās 35 sekundēs rezultāts nemainījās, un nācās aizvadīt papildlaiku.  Papildlaikā neviena no komandām vārtus neguva un spēles iznākums tika noteikts ar pēcspēles metieniem; „Jugra” vārtus sargāja Mihails Birjukovs. Uzvaras vārtus šai spēlē guva Kirils Petrovs „Jugra” labā.", "link": "https://www.delfi.lv/sports/news/rigas_dinamo/news/masalskis-un-jugra-uzvar-baris.d?id=34662633"},
{"title": "Gulbis izturības pārbaudē zaudē tenisa milzim Isneram", "category": "Sports", "body": "Latvijas labākais tenisists Ernests Gulbis trešdien jau pirmajā kārtā izstājās no Valensijas 500 punktu sērijas turnīra. Pirmās kārtas mačā Gulbis ar 6-7 (4:7), 6-7 (2:7) divu stundu un 20 minūšu ilgā cīņā piekāpās turnīra ceturtajam numuram un ATP ranga 14.raketei Džonam Isneram no ASV. Kā zināms, Gulbis rangā ieņem 25.pozīciju. Iepriekš abi tenisisti savā starpā bija tikušies divas reizes un abas reizes uzvaras bija Gulbim. 2008.gadā Vimbldonas čempionātā Gulbis uzvarēja ar 7-5, 7-5, 6-7 (3:7), 7-6 (8:6), bet šogad Montekarlo \"Masters Series\" turnīrā Gulbis atspēlējās un uzvarēja ar 4-6, 6-2, 6-3. Gulbim šosezon vēl atlicis viens turnīrs – Parīzes \"Masters\" sērijas turnīrs. Portāls \"Delfi\" piedāvāja cīņas teksta tiešraidi, kurā var apskatīt mača gaitu.", "link": "https://www.delfi.lv/sports/news/other_kinds/teniss/gulbis-izturibas-parbaude-zaude-tenisa-milzim-isneram.d?id=43752848"},
{"title": "Oļegs Znaroks atkal nemierā ar tiesāšanu", "category": "Sports", "body": "Maskavas „Dinamo” galvenais treneris Oļegs Znaroks atkal izteicis kritiskas piezīmes par tiesāšanu KHL čempionātā spēlēs, kad viņa vadītā komanda svētdien ar 3:4 piekāpās Pēterburgas SKA. „Man nepatika šodienas tiesāšana,” pēc spēles teica Znaroks. „Man ir aizdomas par trešajiem SKA gūtajiem vārtiem, kad Jašins turēja Gārneta ķerājcimdu, bet tiesneši nedevās apskatīt šo momentu [videoierakstā].” Arī Maskavas „Dinamo” vārtsargs Maikls Gārnets atzina, ka viņš esot traucēts, taču tiesnešus šai epizodē nevainojot. „Gadījumā ar otrajiem Deņisova vārtiem, es pacēlu ķerājcimdu, bet uzbrucējs ar nūju aizķēra man roku un patraucēja,” „Sport Ekspress” citē vārtsargu. „Tas bija tīrs uzbrukums spēlētājam, kam nav ripas. Taču tiesnešus es nevainoju, jo viss notika sekundes desmitdaļā.”  Šai mačā Maskavas „Dinamo” savā laukumā ar 3:4 pēcspēļu metienos piekāpās Pēterburgas SKA. Maskaviešiem šis bija otrais zaudējums pēc kārtas.", "link": "https://www.delfi.lv/sports/news/rigas_dinamo/news/olegs-znaroks-atkal-nemiera-ar-tiesasanu.d?id=34930425"},
{"title": "CSKA zaudē arī Maskavas ‘Dinamo’", "category": "Sports", "body": "Maskavas CSKA Kontinentālās Hokeja līgas (KHL) regulārajā čempionātā piedzīvoja otru zaudējumu pēc kārtas „Dinamo” klubiem – ceturtdien CSKA ar 2:3 (0:1, 1:2, 1:0) piekāpās Oļega Znaroka un Harija Vītoliņa vadītajam Maskavas „Dinamo”. Līdz pirmajiem vārtiem šai spēlē bija jāgaida vairāk kā 10 minūtes – tikai pirmās trešdaļas vidū Konstantīnam Gorovikovam izdevās atklāt rezultātu Maskavas „Dinamo” labā. Otrā perioda 8. minūtē Deniss Kokarevs rezultātu dubultoja, bet pēc četrām minūtēm Deniss Tolpeko – jau trīskāršoja. Nākamos divus vārtus guva CSKA –Vjačeslavs Kuļomins otrās trešdaļas 15. minūtē un Jakovs Rilovs trešā perioda 8. minūtē. Spēles beigās CSKA nomainīja vārtsargu ar sesto laukuma spēlētāju, taču arī tāpat kā iepriekšējā spēlē ar Rīgas „Dinamo” šis solis viņiem nepalīdzēja izlīdzināt rezultātu un tika piedzīvots zaudējums.  Atgādinām, ka otrdien CSKA savā laukumā ar 4:5 piekāpās Rīgas „Dinamo”, kas Maskavā aizvadīja pēdējo no četrām izbraukuma spēlēm. Maskavas „Dinamo” joprojām saglabā līderpozīciju Rietumu konferencē, bet CSKA tajā atrodas priekšpēdējā, 11. vietā.", "link": "https://www.delfi.lv/sports/news/rigas_dinamo/news/cska-zaude-ari-maskavas-dinamo.d?id=35383006"},
{"title": "Znaroka Maskavas ‘Dinamo’ piekāpjas Pujaca ‘Sibirj’", "category": "Sports", "body": "Latvijas izlases treneru Oļega Znaroka un Harija Vītoliņa vadītais Maskavas „Dinamo” sestdien izbraukumā Kontinentālās Hokeja līgas (KHL) regulārā čempionāta spēlē ar 1:2 (0:2, 0:0. 1:0) piekāpās Georgija Pujaca pārstāvētajai „Sibirj” komandai. Pujacs šai spēlē laukumā aizvadīja vairāk kā 23 minūtes, bet neizdarīja nevienu metienu pa vārtiem, nepiedalījās arī vārtu gūšanā. Pirmos vārtus „Sibirj” guva spēles ceturtajā minūtē, Villem Nīminenam realizējot skaitlisko vairākumu, bet perioda beigās Igors Mironovs panāca divu vārtu pārsvaru. Otrajā periodā neviena no komandām vārtus neguva, bet trešās trešdaļas beigās, nomainot vārtsargu pret sesto laukuma spēlētāju, 25 sekundes pirms mača beigām Konstantīns Gorovikovs guva „goda” vārtus Maskavas „Dinamo” labā, taču „Sibirj” izdevās nosargāt uzvaru.", "link": "https://www.delfi.lv/sports/news/rigas_dinamo/news/znaroka-maskavas-dinamo-piekapjas-pujaca-sibirj.d?id=35273755"},
{"title": "Znaroka trenētais Maskavas ‘Dinamo’ uzvar Cipuļa ‘Amur’", "category": "Sports", "body": "Latvijas izlases treneru Oļega Znaroka un Harija Vītoliņa vadītais Maskavas „Dinamo” pirmdien Kontinentālās Hokeja līgas (KHL) regulārā čempionāta spēlē izbraukumā ar 2:1 (1:0, 1:1, 0:0) uzvarēja Latvijas izlases uzbrucēja Mārtiņa Cipuļa pārstāvēto „Amur”. „Amur” vārtsargs Jans Dani tika pārspēts jau pirmajā spēles minūtē, Denisam Mosaļovam panākot 1:0 „ Dinamo” labā. „Amur” otrās trešdaļas sākumā rezultātu izlīdzināja, spēlējot skaitliskajā mazākumā - Stīvens Diksons pārtvēra ripu savā aizsardzības zonā, pārslidoja visam laukumam un aukstasinīgi pārspēja „Dinamo” vārtsargu. Uzvaras vārtus maskavieši guva otrā perioda priekšpēdējā minūtē, jo trešajā periodā neviena no komandām vārtus neguva. Maskavas „Dinamo” Rietumu konferencē joprojām ir kopvērtējuma galvgalī, taču, pateicoties šai uzvarai, atgriezās līderpozīcijā KHL čempionāta vērtējumā. Habarovskas „Amur” Austrumu konferencē ir devītie.", "link": "https://www.delfi.lv/sports/news/rigas_dinamo/news/znaroka-trenetais-maskavas-dinamo-uzvar-cipula-amur.d?id=35306682"},
{"title": "Znaroks: labi, ka uz Habarovsku jābrauc reizi gadā", "category": "Sports", "body": "Maskavas „Dinamo” galvenais treneris Oļegs Znaroks pēc uzvaras Kontinentālās Hokeja līgas (KHL) regulārā čempionāta pirmdienas spēlē pār Habarovskas „Amur” atzina, ka mačs neesot bijis no vieglajiem. „Šeit vienmēr ir grūti spēlēt, jo ir ilgs pārlidojums” preses konferencē izteicās Znaroks. „Mēs pie tādiem neesam pieraduši, tāpēc labi, ka tikai vienreiz sezonā jālido tik tālu. Spēlē mums bija pārāk daudz noraidījumu, esneapgalvoju, ka tie bija nepamatoti, bet tomēr… Komanda izturēja, nospēlēja uz uzvaru. Malači!”  „Amur” tremeris Sergejs Svetlovs, apsveicot kolēģi ar uzvaru, atzina, ka viņa vadītā komanda esot „ nejēdzīgi” aizvadījusi skaitliskos vairākumus: „ Tas arī noteica rezultātu. Vairāk komentāru man nav.”  Jau ziņojām, ka Maskavas „Dinamo” izbraukumā pirmdien ar 2:1 pārspēja Habarovskas „Amur”.", "link": "https://www.delfi.lv/sports/news/rigas_dinamo/news/znaroks-labi-ka-uz-habarovsku-jabrauc-reizi-gada.d?id=35310208"},
{"title": "Novokuzņeckas 'Metallurg' izslēgšana no KHL raisa plašas diskusijas", "category": "Sports", "body": "Par  Kontinentālās hokeja līgas  (KHL) vājākā kluba Novokuzņecas \"Matallurg\" izslēgšanu ir balsojusi lielākā daļa līgas vadības, taču šis lēmums ir izpelnījies skarbu kritiku no hokejistiem un speciālistiem, ziņo vietējie mediji. Maija sākumā mediji ziņoja, ka \" Metallurg \" pārtrauks spēlēt KHL, bet klubs to neapstiprināja, taču tagad izslēgšana notikusi oficiāli, ar līgas direktoru padomes balsojumu. Lielākā daļa balsotāju bija par Novokuzņeckas kluba aiziešanu no KHL, taču vairāki klubu pārstāvji ar to nebija apmierināti. \"Es balsoju pret izslēgšanu, tāpat kā (Magņitogorskas \" Metallurg \" viceprezidents) Veļičkins un (prezidents) Rašņikovs. Pārrunas šodien ilga vairāk nekā stundu, tik svarīgs bija lēmums,\" sarunā ar izdevumu \"Sport Ekspress\" izteicies Novosibirskas \" Sibirj \" ģenerālmenedžeris Kirils Fastovskis. Arī mediju pārstāvji pauduši neizpratni, kāpēc no līgas tiek izslēgts \"Metallurg\", bet atstāts Maskavas \" Dinamo \", kam esot \"daudzmiljonu parādi\" vai Maskavas C SKA , kam ir ļoti zemi apmeklējuma rādītāji un \"šausmīga\" arēna, vai Toljati \" Lada \", kurai neviena spēle pagājušosezon netika rādīta televīzijā, kamēr televīzijas pārraides ir viena no stingrākajām prasībām KHL. \"Tika ieviesta jauna klubu izvērtēšanas sistēma ar astoņiem parametriem, kas veido reitingu, un visos rādītājos Novokuzņeckas \"Metallurg\" bija pēdējie,\" pamatojot kluba izslēgšanu no līgas, norāda KHL prezidents Dmitrijs Černiševskis. Novokuzņeckas \"Metallurg\" pārstāvji gan uzsver, ka izslēgšana bijusi nelikumīga, jo klubam nav parādu pret spēlētājiem. \"Izskatās, kritēriji ir daudz vienkāršāki - \"Metallurg\" ir kā nabaga radinieks, kuru ilgus gadus pacieta pie kopējā galda. Taču ietekmīgākajiem \"ģimenes\" locekļiem tādi kaimiņi rada \"reputācijas problēmas\". Pienāca laiks viņus pārsēdināt pie mazāka galda, uz Augstāko Hokeja līgu,\" raksta \"Sport Ekspress\" apskatnieks Mihails Zisliss. \"Tā ir liela traģēdija pilsētai un sporta skolai, taču es negribu komentēt līgas vadības lēmumus, iemesli tam bija,\" par \"Metallurg\" izslēgšanu izteicies Sanktpēterburgas SKA aizsargs Antons Belovs. Bijušais Krievijas izlases aizsargs  Aleksejs Jašins  ir pret Novokuzņeckas kluba izslēgšanu no KHL. \"Es esmu par to, lai \"Metallurg\" paliktu KHL, taču nesaprotu, kas tur ir ar ekonomisko situāciju, laikam tā neļauj klubam būt KHL,\" viņš saka. Savukārt divkārtējais olimpiskais čempions  Vjačeslavs Fetisovs  norāda, ka Novokuzņeckas \"Metallurg\" būtu jāuzņem atpakaļ KHL, ja kluba finansiālā situācija mainīsies uz labo pusi. \"Ļoti žēl cilvēkus, kas bija ieraduši iet uz hokeja spēlēm Novokuzņeckā,\" viņš saka. \"Viņiem bija daudz augstas klases hokejistu, kas spēlē, priecē līdzjutējus. Gribētu viņiem izteikt līdzjūtību un novēlēt nepamest komandu, lai arī kurā līgā tā spēlētu. Ja Novokuzņeckā patiešām mīl hokeju, tad skatītāji ies uz spēlēm un atbalstīs savu komandu. Ja finansiālā situācija mainīsies, neviens nebūs pret, ka \"Metallurg\" atgriežas līgā.\" Atbalstu klubu skaita samazināšanai paudis Helsinku \" Jokerit \" ģenerālmenedžeris Jāri Kurri. \"Mūsu līgā ir ļoti daudz komandu, tāpēc saīsināšana, iespējams, nāks par labu,\" viņš uzskata. \"Konkurences ziņā tas viennozīmīgi ir ieguvums.\"", "link": "https://www.delfi.lv/sports/news/rigas_dinamo/news/novokuzneckas-metallurg-izslegsana-no-khl-raisa-plasas-diskusijas.d?id=48880027"},
{"title": "'Grindex' lūgs WADA izslēgt mildronātu no aizliegto vielu saraksta", "category": "Sports", "body": "Latvijas kompānija \"Grindex\" darīsi visu, lai jau no 2017. gada 1. janvāra meldonijs, kas ir pazīstamā medikamenta \" Mildronāts \" sastāvdaļa, vairs nebūtu Pasaules antidopinga aģentūras ( WADA ) aizliegto preparātu sarakstā, pirmdien, 18. aprīlī, Maskavā speciālā preses konferencē paziņoja uzņēmuma pārstāvji. Kopš 2016. gada 1. janvāra WADA  aizliegto vielu sarakstā ir iekļauts meldonijs, kas ir pasaulē plaši zināmā \"Grindex\" preparāta \"Mildronāts\" sastāvā. Kopš patenta termiņa beigām arī citas farmakoloģijas kompānijas ražo līdzīgus preparātus, kuros aktīvā viela ir meldonijs. \"Esam vērsušies pie WADA ar atklātu vēstuli, iesnieguši izmeklējumu materiālus, vairākus desmitus publikāciju. Centīsimies vēlreiz pārliecināt WADA un panākt, lai no 2017. gada 1. janvāra \"Mildronāts\" vairs nebūtu šajā sarakstā,\" saka \"Grindex\" valdes priekšsēdētājs Juris Bundulis, piebilstot, ka kompānija būs tikai priecīga, ja to izdosies panākt ātrāk. Pēc Bunduļa teiktā, kompānijai iepriekš izdevies pārliecināt WADA, ka \"Mildronāts\" nav jāiekļauj aizliegto preparātu sarakstā, tāpēc WADA lēmums 2015. gada rudenī bijis pārsteigums. \"Mēs vienmēr esam bijuši par godīgumu, par pierādāmu medicīnu, izmeklējumiem, ko veicam ar saviem preparātiem, arī ar \"Mildronātu.\"\" Tikai četru mēnešu laikā dopinga lietošanā saistībā ar meldoniju pieķerti gandrīz 200 sportisti, no kuriem, iespējams, daļa tiks reabilitēti.  Pagājušajā nedēļā WADA paziņoja , ka dopinga pārkāpumos attaisnoti būs tie sportisti, kuru asins paraugos (ņemtajos līdz šī gada 1. martam) meldonija klātbūtne būs mazāka par vienu mikrogramu. Savukārt analīzēs ņemtajās jau pēc 1. marta šādas atkāpes netiks pieļautas.", "link": "https://www.delfi.lv/sports/news/other_kinds/other/grindex-lugs-wada-izslegt-mildronatu-no-aizliegto-vielu-saraksta.d?id=47328903"},
{"title": "Skandalozā peldētāja Jefimova: politiķi nezina, kā uzveikt Krieviju, un izmanto sportistus", "category": "Sports", "body": "Politiķi nezina, kā uzveikt Krieviju, un savu mērķu sasniegšanai izmanto sportistus, uzskata skandalozā peldētāja Jūlija Jefimova, kura savulaik par dopinga lietošanu tika diskvalificēta uz 16 mēnešiem un šogad pieķerta meldonija lietošanā, bet vēlāk tika attaisnota. Jefimova pirmdien izcīnīja sudraba godalgu  Riodežaneiro olimpisko spēļu 100 metru brasā , par 0,57 sekundēm atpaliekot no uzvarētājas Lilijas Kingas no ASV. \"Kaut kas neticams, pat nesaprotu, kā izdevās tikt finālā. Protams, zelts būtu kā pasakas laimīgās beigas, tomēr šī medaļa ir dārgāka par citām. Pēdējās nedēļas ir bijušas ļoti smagas, bet man vēl ir sacensības 200 metru brasā,\" Krievijas medijiem atklāja Jefimova. Tiesa, Jefimovu sacensību laikā izsvilpa līdzjutēji, kā arī viņa nesaņēma apsveikumus no konkurentiem. \"No vienas puses saprotu, ka mani neapsveica, jo masu mediji par mani neteica taisnību. Tomēr no sportiskā viedokļa nesaprotu šādu soli. Vienmēr biju domājusi, ka Aukstais karš ir beidzies, bet kāpēc to atsākt, izmantojot sportu?\" retoriski jautāja Jefimova. Pirms mēneša tika publicēts Pasaules Antidopinga aģentūras ( WADA ) neatkarīgās komisijas ziņojums, kurā norādīts, ka Krievijas valsts iestādes izstrādājušas un organizējušas sistēmu, ar kuras palīdzību tika slēptas krievu sportistu pozitīvās dopinga analīzes 2014.gada Soču Ziemas olimpiskajās spēlēs un 2013.gada pasaules čempionātā vieglatlētikā, kas notika Maskavā. Starptautiskās Olimpiskās komitejas ( SOK ) izpildkomiteja pēc tam nolēma ļaut Krievijas sportistiem startēt Riodežaneiro olimpiskajās spēlēs, tiesa, tas notika ar dažādām atrunām. Kā lēmusi SOK, katrai federācijai būs iespēja individuāli izvēlēties, vai ļaut Krievijas sportistiem startēt Riodežaneiro Olimpiādē. Sākotnēji Jefimova netika pielaista olimpiskajām spēlēm, taču peldētāja iesniedza apelāciju Sporta arbitrāžas tiesā (CAS) un Olimpiādē varēja piedalīties. \"Nezinu, kas notiek Krievijā. Dzimtenē esmu labi ja vienu mēnesi gadā. Līdz pēdējam nevarēju noticēt, ka kas tāds notiek ar mūsu komandu. \"Tīrie\" sportisti tika diskvalificēti tikai tāpēc, ka viņi bija no Krievijas. Politiķi nezina, kā uzveikt Krieviju, un izmanto sportistus. Uzskatu, ka tas nav taisnīgi,\" sūdzējās Jefimova. Jefimovai šogad analīzēs tika atrasts meldonijs, par ko peldētājai draudēja mūža diskvalifikācija, jo dopinga lietošanā viņa tika pieķerta otro reizi karjerā. Pirmā bija 2013.gada nogalē, kad Jefimovas organismā tika konstatēti anaboliskie steroīdi, taču toreiz, ņemot vērā vainu mīkstinošus apstākļus, viņai nācās izciest vien 16 mēnešu diskvalifikāciju. Jefimova 2012.gada Londonas olimpiskajās spēlēs izcīnīja bronzas medaļu 200 metru brasā. Talantīgā 24 gadus vecā sportiste pirmo pasaules čempiones titulu izcīnīja 2009.gadā 50 metru brasa distancē, šo panākumu atkārtojot arī 2013.gadā, kad triumfēja arī četras reizes garākā distancē. Savukārt pērn Jefimova pasaules čempionātā Kazaņā uzvarēja 100 metru brasa peldējumā. Viņai ir arī četras pasaules čempionātu sudraba medaļas un trīs bronzas godalgas, kā arī sešas reizes Jefimova kļuvusi par Eiropas čempioni. Kopš 2011.gada viņa dzīvo un trenējas ASV, kur viņas treneris ir Deivids Salo. Vienā grupā ar Jefimovu trenējas vēl trīs augsta līmeņa Krievijas izlases peldētāji.", "link": "https://www.delfi.lv/sports/news/vasaras-olimpiskas-speles/zinas/skandaloza-peldetaja-jefimova-politiki-nezina-ka-uzveikt-krieviju-un-izmanto-sportistus.d?id=47771251"},
{"title": "Hakeri mēģinājuši uzlauzt WADA un CAS mājas lapas", "category": "Sports", "body": "Hakeri  mēģinājuši uzlauzt Pasaules Antidopinga aģentūras ( WADA ) un Sporta Arbitrāžas tiesas (CAS) mājas lapas internetā ar mērķi iegūt pieeju datu bāzei, kas satur informāciju par dopinga lietošanā pieķertiem vieglatlētiem, ziņo aģentūra AP. Ielaušanās mēģinājumu WADA fiksējuši pirmās olimpiskās nedēļas laikā, taču nav skaidri zināms, kad tieši veikti hakeru uzbrukumi. Paziņojums par WADA lapas uzlaušanu parādījies \"YouTube\" vietnē, un aģentūra \"veikusi operatīvu izmeklēšanu, kas parādījusi, ka mājas lapa nav uzlauzta, taču ir noticis mēģinājums,\" paziņojusi WADA komunikāciju koordinatore Megija Duranda. Attiecīgās datu bāzes lietotāji esot saņēmuši tā sauktos pikšķerēšanas e-pastus it kā no WADA ar prasību atklāt pieejas paroles. Aģentūra gan neatklāj, cik personas ir saņēmušas šo datus izmānošo elektronisko vēstuli. Datu bāzes lietotāji tikuši brīdināti par pikšķerēšanas mēģinājumiem. CAS apstiprinājusi, ka noticis mēģinājums uzlauzt tās mājas lapu, taču CAS ģenerālsekretārs Metjū Rībs norādījis, ka \"tas nav pirmais mēģinājums un noteikti nebūs pēdējais\". Viņš uzsver, ka visa CAS mājas lapā esošā informācija esot \"publiska\". \"YouTube\" kanālā kāds lietotājs, kurš nosaucis sevi par poļu hakeru pārstāvi, ievietojis CAS mājas lapas attēlu ar uzrakstu: \"Mēs aizmirsām, ka sports ir šķirts no politikas (sic). Lūdzu, piedodiet mums.\" CAS mājas lapa nebija pieejama naktī uz ceturtdienu.", "link": "https://www.delfi.lv/sports/news/vasaras-olimpiskas-speles/zinas/hakeri-meginajusi-uzlauzt-wada-un-cas-majas-lapas.d?id=47785891"},
{"title": "Latvijas kamaniņnieki izaicina Rīgas 'Dinamo' hokejistus", "category": "Sports", "body": "Latvijas kamaniņu sporta izlase izaicinājusi Kontinentālās hokeja līgas (KHL) kluba  Rīgas \"Dinamo\"  spēlētājus, ar kuriem sacentīsies jau šī gada nogalē, informē Latvijas Kamaniņu sporta federācija. Rīgas \"Dinamo\" hokeja komanda vecā gada izskaņā, 29. decembrī, dosies uz Siguldas bobsleja trasi, lai mērotos spēkiem ar Latvijas kamaniņu sporta izlasi. No pulksten 12.00 līdz 14.00 atlēti kopā ar savām ģimenēm sacentīsies par ātrākās vučko (oranža pūšļa) ekipāžas titulu. Savukārt 2017. gada pavasarī Rīgas \"Dinamo\" uz nedaudz citādakas ledus virsmas izaicinās Latvijas kamaniņu sporta izlasi un pārbaudīs to meistarību ar slidām kājās un hokeja nūju rokās.", "link": "https://www.delfi.lv/sports/news/3-puslaiks/latvijas-kamaninnieki-izaicina-rigas-dinamo-hokejistus.d?id=48348963"},
{"title": "Māris Rīmenis: Vai Gulbis atkal pacelsies spārnos?", "category": "Sports", "body": "Pēc divu mēnešu pārtraukuma ATP profesionālā tenisa sacensībās atkal spēlēs Latvijas labākais tenisists Ernests Gulbis. Pēdējais mačs viņam bija Parīzē maija nogalē, kad \"French Open\" pirmajā kārtā tika gūta kājas trauma un sekoja ārstēšanās periods. Pirmdienas vakarā Gulbim mačs Losandželosā pret slovāku Lukašu Lačko. Vairums labāko pasaules tenisistu jau uzsākuši gatavošanos gada pēdējam \"Grand Slam\" sērijas turnīram \"US Open\", kas Ņujorkā sāksies 30.augustā. Tas nozīmē - atkal jāspēlē cietā seguma jeb hard laukumos, turnīri lielākoties augustā notiks  Ziemeļamerikā. Ne  tikai cits kontinentus, bet arī seguma maiņa. Atkal jāpielāgojas un šādā posmā iespējami vairāki negaidīti rezultāti. Vēl jo vairāk tāpēc, ka daudzām zvaigznēm tie galvenie turnīri ir un paliek \"Grand Slam\" un arī Masters 1000.  Ernests Gulbis nav spēlējis mačos gana ilgi, taču reitingā ir nosargājis vietu labāko 30 skaitā pasaulē. 28 .pozīcija ir gana augsta, lai būtu izlikto spēlētāju vidū mazākajos turnīros un tā ir arī Losandželosā.  Pirmās kārtas pretinieks slovāks Lukašs Lačko gan nav nekāds vārgulis, jo nupat Atlantā spējis otrajā kārtā uzveikt Leitonu Hjūitu, pirms tam Vimbldonā pārspējis Markosu Bagdati. Gulbim zāles laukumu sezona un līdz ar to arī Vimbldona gāja secen. Risks iedzīvoties jaunā savainojumā bija pārāk liels. Jau laicīgi uzsākta gatavošanās gaidāmajai tūrei Amerikā un daudziem nu interesē - kā nu būs ? Pēc tāda pārtraukuma grūti ko prognozēt. Ierastais ritms ir izjaukts un tas var atstāt gan labu, gan negatīvu iespaidu. Gulbim tāpat nav jāliek viss uz vienas kārts jau pirmajā turnīrā Losandželosā, pēc nedēļas jau jāspēlē Vašingtonā, tad uzreiz Masters Toronto un sacensību netrūks. Galvenais  pacensties ko izdarīt \"US Open\" Ņujorkā un līdz tam nosargāt vietu labāko 32 skaitā, lai būtu izlikto spēlētāju skaitā. Par pēdējo nosacījumu gan varam sevišķi neuztraukties, nekādus dižos punktus Gulbis šajā laikā nezaudēs.  Ja nenotiek kādi brīnumi un vairāki zemāk esoši tenisisti nesavāc ļoti daudz punktu.  Pagājušonedēļ brīnumu paveica Andrejs Golubevs, kurš tika pie pirmā ATP čempiona titula karjerā, turklāt tas notika gana lielajā \"German Open\" Hamburgā. Labi, tādu vai citādu iemeslu dēļ šogad nebija tik spēcīgs dalībnieku sastāvs, taču Golubevs tomēr uzvarēja Nikolaju Davidenko, kaut citus pretiniekus par pasaules grandiem nenosaukt. Kazahstānu pārstāvošais krievs Andrejs Golubevs šogad kļuva par trešo tenisistu pēc Džona Isnera un Ernesta Gulbja, kurš spējis izcīnīt titulu savā pirmajā ATP finālā. Atklāti sakot, viņa panākums mani gan pārsteidz, jo nekā ārkārtēja Golubeva spēlē nav. Centīgs, izturīgs, mērķtiecīgs, bet bez graujošiem sitieniem vai citiem meistarstiķiem. Golubevam gan savulaik \"Australian Open\" kvalifikācijā zaudējis arī Gulbis, taču šī neveiksme bija tikai paša steigas un nepacietības dēļ. Tīri spēles un iespēju ziņā Ernestam bija visi trumpji rokās, taču nemācēja tos izmantot.  No otras puses, Golubevs  tikai pierāda, ka arī ar smagu darbu un uzcītību var daudz ko panākt un talants bez visa pārējā arī neko daudz  nenozīmē. Tomēr skatītāji grib redzēt radošu tenisu un tieši tas piepilda tribīnes. Ne vienmēr radošs teniss, pārlieku liels risks un improvizācija dod vajadzīgo rezultātu, bet šāda spēle tomēr neatstāj vienaldzīgus citus. Tenisa līdzjutēji visā pasaulē zina Gulbi un ne jau tāpēc, ka viņš ir 28.vietā reitingā. Tas tomēr vēl nav pirmais desmitnieks. Iemesls ir cits - viņa radošā spēle. Protams, par Ernesta \"firmas zīmi\" jau kļuvusi serve un arī saīsinātie sitieni. Kā nesen stāstīja mūsu tenisa treneris Valdis Lībietis,  Endijs Murejs Vimbldonā skatījies Miķeļa Lībieša spēles beigas pret peruāni  un skaļi noteicis, ka vēl viens latviešu puika pielieto daudz saīsināto sitienu. Tas piemērs, saprotams , ir Gulbis. Visi zina, ka viņš tā spēlē, taču ne visi spēj tam piemēroties un tikt ar to galā.  Pamazām reitingā uz augšu kāpj arī Anastasija Sevastova un šogad reāla ir iekļūšana  labāko 50.skaitā pasaules reitingā. Pagājušonedēļ gan varbūt ne īpaši izdevās turnīrs Austrijā, taču kopumā liepājnieces progress ir acīmredzams. Vairākas skaļas uzvaras šogad, turklāt  dažāda seguma laukumos. Citi mūsējie ir aptuveni turpat, kur bija, vai arī zaudējuši savas pozīcijas.  Nupat beidzies arī Eiropas čempionāts jauniešiem dažādās vecuma grupās. Kopumā vislabākie panākumi Pilzenē U- 14 grupā meitenēm. Jeļena Ostapenko tika līdz ceturtajai kārtai jeb astotdaļfinālam, par vienu uzvaru mazāk  Dārtai Elizabetei Emuliņai. Abām kopā neslikts sniegums arī dubultspēlēs. Šajā vecuma grupā Eiropas čempionātā spēlē visas mūsu kontinenta labākās tenisistes un tādēļ var objektīvi spriest par iespēto, turklāt abas mūsu labākās meitenes ir par gadu jaunākas nekā vairums pretinieču. U- 16 grupā vērā ņemami panākumi Madarai Straumei, taču šajā vecumā viena otra jaunā tenisiste jau koncentrējas profesionālajai karjerai un ir citas turnīru prioritātes. Vēl vairāk tas attiecas uz U- 18 grupu. Miķelim Lībietim bija ļoti labi panākumi Vimbldonas junioru turnīrā, Šveicē Eiropas čempionātā tik labi nospēlēt neizdevās. Nekas īpašs nesanāca arī dubultspēlēs kopā ar Artūru Kazijevu. Kopumā Miķelis ir ļoti neparasts tenisists un ar laiku varētu sagādāt ne vienu vien patīkamu pārsteigumu. Tiesa, bez nekādām garantijām, jo pasaulē tādu kā viņš ir simtiem un ne visi vēlāk spēj ielauzties profesionālajā tenisā.", "link": "https://www.delfi.lv/sports/news/analysis/maris-rimenis-vai-gulbis-atkal-pacelsies-sparnos.d?id=33206287"},
{"title": "Māris Rīmenis: Pārsteigumi vienmēr ir patīkami", "category": "Sports", "body": "Tieši tā var teikt par Inetas Radevičas izcīnīto zelta godalgu Eiropas čempionātā vieglatlētikā. Atklāti sakot, reti kurš laikam gan tam ticēja un tāpēc jo dubults prieks līdzjutējiem. Pēdējos gados Inetas saistība ar Latvijas sportu gan kļuvusi krietni mazāka, ko nevar teikt par viņas izaugsmi vieglatlētikā. Jauns Latvijas rekords un zelta medaļa Barselonā - ko gan labāku var vēlēties! Noteikti daudzi jau Radeviču Latvijas sportā bija norakstījuši - sak, nedzīvo vairs mūsu zemē, precējusies ar krievu hokejisti Pjotru Ščastliviju, cik nesen laidusi pasaulē bērnu. Tomēr nē - Radeviča ir atgriezusies lielajā sportā un turklāt vēl kā! Protams, pirms tam bija izpildīts Eiropas čempionāta kvalifikācijas normatīvs. Ar līdz šim tālāko lēcienu šogad ( 6.76) Ineta gan Eiropas reitingā bija tikai otrā desmitnieka sākumā.  Kvalifikācijā Barselonā  Radeviča atkal lika par sevi runāt un vienlaikus kritizēt čempionāta oficiālo televīzijas brigādi. Ineta uzvarēja savā kvalifikācijas grupā, kopumā uzrādīja ceturto labāko rezultātu, bet TV ekrānos viņu tā arī neparādīja. Šad tad translācijas no Barselonas tiešām izsauc izbrīnu - vēl kādā veidā notiek sacensības, bet tobrīd rāda ne jau tās lielākās slavenības iesildoties vai vienkārši sēžot kādā citā disciplīnā.  Tā neliela atkāpe, bet prieks par Radevičas panākumu paliek. Kaut pēdējos gados tā īsti neviens no Latvijas par to nav atbildīgs. Sportiste dzīvo un trenējas lielākoties Krievijā, ar viņu strādā slavenais Igors Terovanesjans. Lai vai kā, Radevičai sportā ir Latvijas pilsonība un viņa aizstāv mūsu valsts godu. Iespējams, viņa pat paliks vienīgā mūsu medaļu ieguvēja Barselonā, kaut ir jau vēl dažas cerību disciplīnas.  Savulaik Inetai Eiropas U- 23 čempionāta bronza, ir  NCAA koledžu čempionāta uzvarētājas tituls Amerikā, olimpisko spēļu pieredze, taču tas lielākais panākums tagad, 29 gadu vecumā. Jaunais Latvijas rekords 6.92 m nu ir astotais labākais pasaulē šogad, taču par visu svarīgāka un vērtīgāka ir pati uzvara. Šobrīd  grūti spriest, vai pēc šī panākuma un emocionālā pārdzīvojuma Radeviča startēs arī trīssoļlēkšanā, taču visiem līdzjutējiemviņa trešdienas vakarā dāvāja daudz patīkamu emociju.  Grūti tā spriest kopumā par mūsu sportistu paveikto Barselonā līdz šim. Laikam gan vairāk neveiksmju pārējiem nekā veiksmju. Tad kāds no mūsējiem paliek pēdējais, tad atkal kāds no iespējamiem favorītiem izrādās nevarīgs kā dzērājs uz paģirām. Katrs sazīmēs, par ko ir runa. Vienmēr būs sportisti, kas kādos mazāka mēroga mačos uzrādīs ievērības cienīgu rezultātu un tikpat konsekventi izgāzīsies sezonas atbildīgākajā startā. Vai tas saistīts ar psiholoģiju vai farmakoloģiju, grūti spriest. Un otrādi - ir sportisti, kuri ir it kā nemanāmi, bet spēj izšaut galvenajā sezonas startā. Tādi piemēri bija agrāk un tas izdevās arī Inetai Radevičai.  Vai tad pirms 30 gadiem kāds īpaši cerēja uz Daiņa Kūlas olimpisko zeltu Maskavā ?  Vai daudzi bija tik pārliecināti, ka Atēnu un pēcāk Pakinas olimpiskajās spēlēs pie medaļām tiks Vadims Vasiļevskis un Ainārs Kovals ? Un pirms tam Sidnejā Aigars Fadejevs ? Pēc kaujas jau visi ir gudri, taču būtībā katrs mazs pārsteigums sagādā vairāk prieku nekā gaidīts panākums. Ar to gan negribu teikt, ka dažkārt sportistam patrāpās cūcene. Nebūt nē, ikviena panākuma pamatā ir milzīgs darbs treniņos un ne tikai treniņos. Darbs ar sevi, ar savu psiholoģiju. Tā pavisam nejauši nekas nenotiek un arī Radevičas panākuma pamatā ir smags darbs. Pusotru gadu pēc bērna piedzimšanas kļūt par Eiropas čempioni - tas tiešām ir kaut kas! Jau tagad var droši apgalvot, ka šogad Radeviča kļūs par vienu no galvenajām pretendentēm uz  gada labākās sportistes godu Latvijā. Tāpat kā Martins Dukurs vai brāļi Šici vīriešiem. Šicu medaļas Vankūverā arī bija tikpat negaidītas kā Radevičas zelts Barselonā. Negaidītas, taču ne nepelnītas medaļas.  Sports vienmēr ir interesants ar pārsteigumiem un gaidīsim ko līdzīgu arī turpmāk Barselonā.  Varbūt tādu pārsteigumu  spēs sagādāt Madara Palameika ? Varbūt beidzot no visiem savainojumiem atguvies Staņislavs Olijars? Tāpat savu labāko lodes grūdienu  tieši Barselonā var izdarīt Māris Urtāns, nemaz nerunājot par mūsu šķēpa metējiem, kuru rindas gan reizēm atgādina sportisko traumu lazareti. Žēl vienīgi, ka Barselonā nav Dmitrija Miļkeviča un viņam radies konflikts ar LVS. Vienmēr jau kāda taisnība ir abām pusēm, taču diezin vai tādas klases sportista sūtīšana (izdevumu apmaksa) būtu tāda traģēdija pašai LVS? Es vairāk sliecos saprast Miļkeviču nevis otru pusi.", "link": "https://www.delfi.lv/sports/news/analysis/maris-rimenis-parsteigumi-vienmer-ir-patikami.d?id=33263197"},
{"title": "Rozītis piektais, Zirne septītā Nāciju kausā Parksitijā", "category": "Sports", "body": "Ceturtdien ASV pilsētā Parksitijā pirms nedēļas nogalē gaidāmā ceturtā \"Viessmann\" Pasaules kausa posma kamaniņu sportā norisinājās Nāciju kausa sacensības. Pamatsacensībām kvalificējās abi startējušie Latvijas sportisti – Riks Kristens Rozītis izcīnīja piekto vietu, bet Ulla Zirne – septīto, informēja Latvijas Kamaniņu sporta federācija. Vīriešu konkurencē labāko laiku uzrādīja itālis Kevins Fišnalers (46,203), otrajā vietā atstājot mājinieku amerikāni Teiloru Kloju Morisu (+0,065), bet trešais kanādietis Mičela Maliks (+0,183). Rikam Kristenam Rozītim pēc ļoti neveiksmīga starta (24. labākais laiks) izdevās trasē atgūt zaudēto laiku un izcīnīt 5. vietu (+0,275). Finišā līdz bronzas godalgai viņam pietrūka vien 0,092 sekundes. Ceturto labāko laiku uzrādīja austrietis Jonas Millers, taču viņam nebija iespējams izcīnīt starta vietu pamatsacensībās, tādēļ Rozītis kā ceturtais kvalificējās piektdien gaidāmajam Pasaules kausam. Dāmu konkurencē uzvaru izcīnīja mājiniece amerikāniete Reičela Mišela Germaina (45,102), par 0,183 sekundēm apsteidzot otrās vietas ieguvēju austrieti Miriamu Kastlungeri un par 0,219 sekundēm itālieti Sandru Robačeri bronzas pozīcijā. Arī Ullai Zirnei pēc startā uzrādītā 10. labākā laika izdevās pakāpties un finišēt 7. vietā, 0,390 sekundes aiz uzvarētājas, kas arī ļāva pārliecinoši kvalificēties Pasaules kausa posmam. Kā jau visos iepriekšējos \"Viessmann\" Pasaules kausa posmos, dalība pamatsacensībās ir garantēta Ināram Kivleniekam, Elīzai Caucei un Andrim Šicam/Jurim Šicam. Naktī no piektdienas uz sestdienu pēc Latvijas laika starts tiks dots divnieku ekipāžām un vīriešiem, bet sestdienas vakarā trasē dosies sievietes un norisināsies 2. BMW Sprinta Pasaules kausa posms.", "link": "https://www.delfi.lv/sports/news/winter_sports/luge/rozitis-piektais-zirne-septita-naciju-kausa-parksitija.d?id=48310349"},
{"title": "WADA datubāze hakeru uzbrukumus piedzīvojusi vairāku nedēļu garumā", "category": "Sports", "body": "Pasaules Antidopinga aģentūras ( WADA ) datubāze, par kuras uzlaušanu tika ziņots otrdien, Krievijas hakeru uzbrukumus piedzīvojusi vairāku nedēļu garumā, atklājis WADA prezidents Kreigs Rīdijs. Jau ziņots, ka WADA  otrdien atklāja, ka tās datubāzi uzlauzusi Krievijas kiberspiegošanas grupa \"Tsar Team\", kas zināma arī kā \"Fancy Bear\". Daļa hakeru iegūtās informācijas jau tikusi nopludināta, tostarp par četrām ASV sportistēm - tenisistēm Venusu un Serēnu Viljamsām, četrkārtējo olimpisko čempioni vingrošanā Simonu Bailsu, kā arī ASV izlases basketbolisti Elenu Delli Donni, kura nesen atzinās, ka ir homoseksuāla. Rīdijs intervijā raidorganizācijai  BBC  norādījis, ka par spīti Krievijas valdības noliegumam WADA ir pierādījumi, ka datubāzi uzlauzušie hakeri ir no Krievijas. \"Viņi (hakeri) mūsu sistēmai ir uzbrukuši vairāku nedēļu garumā. Šis ir uzbrukums ne tikai mūsu datorsistēmai, bet visai antidopinga sistēmai. Diemžēl šobrīd mēs neko nevar paveikt, lai šie uzbrukumi beigtos,\" sacīja Rīdijs, kurš šos uzbrukumus saistīja ar WADA neatkarīgās izmeklēšanas komisijas ziņojumu, kurā tika atklāta Krievijas valsts iestāžu saistība ar plašu dopinga programmas izmantošanu Krievijas sportā. \"Mums ir speciālistu pierādījumi, ka hakeru uzbrukumi ir saistīti ar Krieviju,\" apliecināja Rīdijs. \"Krievija augstākajā līmenī ir apliecinājusi, ka apzinās savas problēmas ar dopingu, taču viņi joprojām dažādos veidos, arī šādā, cenšas to noliegt. Diemžēl šāda rīcība, ja mēs gribam, lai viena no pasaules lielākajām valstīm atbilstu antidopinga noteikumiem, šiem centieniem nepalīdz,\" sacīja WADA šefs. WADA pēc tā dēvētā Ričarda Maklarena ziņojuma, kurā tika atklāta Krievijas plašā dopinga lietošanas sistēma, aicināja atbildīgās organizācijas aizliegt Krievijas sportistiem startēt starptautiskajās sacensībās, tostarp Riodežaneiro olimpiskajās spēlēs, tomēr Starptautiskā Olimpiskā komiteja (SOK) šo aicinājumu neatbalstīja, ļaujot starptautiskajām federācijām pašām izlemt, vai pielaist krievu atlētus startiem. Tiesa, pretēju lēmumu pieņēma Starptautiskā Paraolimpiskā komiteja (ICP), tāpēc Krievijas sportisti šobrīd nestartē Riodežaneiro paraolimpiskajās spēlēs. Tikmēr hakeru grupa \"Fancy Bears\" solījusi, ka atklās jaunus faktus par citu valstu sportistiem, norādot, ka līdz šim publiskotā informācija ir tikai aisberga redzamā daļa. No hakeru iegūtās informācijas izriet, ka, piemēram, māsām Viljamsām, terapeitisku iemeslu dēļ ticis atļauts lietot medikamentus, kuri ir iekļauti aizliegto vielu sarakstā. Tiesa, publiskotā informācija nepierāda, ka minētās sportistes būtu pārkāpušas antidopinga kodeksu. Arī Rīdijs apstiprināja, ka atklātajos faktos nav bijis nekas aizliegts. \"Jau sen ir izstrādāta sistēma, kura pieļauj izņēmumus lietot aizliegtus medikamentus terapeitisku iemeslu dēļ. Šādu iespēju ir izmantojušas arī sportistes, par kurām nopludināta informācija,\" norādīja WADA prezidents.", "link": "https://www.delfi.lv/sports/news/other_kinds/other/wada-datubaze-hakeru-uzbrukumus-piedzivojusi-vairaku-nedelu-garuma.d?id=47909497"},
{"title": "Trešo reizi notiks amatieru čempionāts mini futbolā 'Mītava Open'", "category": "Sports", "body": "Grupa \"Prāta Vētra\" no šī gada 2. jūlija līdz 13. augustam organizē trešo atklāto amatieru čempionātu mini futbolā MĪTAVA OPEN 2011, kura mērķis ir veicināt sportisku brīvā laika pavadīšanu. Čempionātā par 3000 latu lielu galveno balvu var cīnīties jebkura, atbilstoši reglamentam izveidota amatieru futbola komanda. Apmeklētājiem MĪTAVA OPEN 2011 pasākumi būs bez maksas, komandām noteiktā dalības maksa ir Ls 50, bet pirmajām 25 komandām, kuras piesakās uz jebkuru no posmiem noteikta dalības maksa Ls 40. Čempionātam plānoti seši posmi (Zemgale, Kurzeme, Vidzeme, Ziemeļaustrumlatvija, Latgale, Rīga) un fināls. Katrā posmā varēs piedalīties ne vairāk kā 32 komandas, kuras tiks sadalītas pa grupām ar izlozes palīdzību. Šogad fināla sacensība par lielo balvu 3000 Ls norisināsies Jelgavā, Zemgales Olimpiskajā centrā. \"Zemgales Olimpiskā centra (ZOC) futbola stadions paredzēts izcilai spēlei. Ar lielām rūpēm un jaunākām tehnoloģijām kopts zāliens ļaus Mītava Open futbolistiem eleganti manevrēt ar bumbu, apspēlējot pretinieku, savukārt līdzjutējiem - ērtas tribīnes. ZOC mājo sportiska sacensību gaisotne, kuru jo īpaši kāpinās grandiozā fināla tuvošanās Latvijā tik ļoti iecienītajam amatieru futbola turnīram Mītava Open, kad gaisā virmos prieks par personīgiem un komandas sasniegumiem, uzvaras saucieni un sajūsminātu līdzjutēju gaviles,\" saka Zemgales Olimpiskā centra sabiedrisko attiecību vadītāja Sanda Andersone. Savukārt atklāšanas posms norisināsies 2. jūlijā Bauskā, Bauskas novada stadionā, kur pagājušajā gadā ceļazīmi uz finālu izcīnīja komanda RAINIS, kas arī kļuva par MĪTAVA OPEN 2010 čempioniem. MĪTAVA OPEN 2011 tehniskais sadarbības partneris \"adidas\" piedāvās čempionāta dalībniekiem iespēju laukumā spēlēt ar pasaulē atzītām futbola bumbām, informē \"adidas\" grupas mārketinga vadītāja Baltijā Alise Pizika. \"Adidas SpeedCell futbola bumba ir oficiālā FIFA bumba 2011.gadā. Vienpadsmit līnijas uz bumbas simbolizē 11 spēlētājus un komandas vienotību spēles laikā. Šī bumba pārstāv ātrumu, spēku un komandas garu, ko novēlam arī MĪTAVA OPEN 2011 dalībniekiem\". MĪTAVA OPEN 2011 čempionāta laikā Adidas sadarbībā ar Sport2000 piedāvās iespēju dalībniekiem testēt \"adizero F50\" un \"Predator\" apavus, ar kādiem spēlē pasaules slaveni futbolisti, kā Lionels Messi un Kakā.  Pieteikšanās atklātajam amatieru čempionātam mini futbolā MĪTAVA OPEN 2011 norisinās interneta mājas lapā www.MitavaOpen.lv un veikalos SPORT 2000 Rīgā, Valmierā, Liepājā, Siguldā, Daugavpilī.", "link": "https://www.delfi.lv/sports/news/tautas-sports/treso-reizi-notiks-amatieru-cempionats-mini-futbola-mitava-open.d?id=38541353"},
{"title": "Meldonija daudzums Šarapovas analīzēs bijis pārāk liels lietas slēgšanai", "category": "Sports", "body": "Meldonija daudzums Krievijas tenisistes  Marijas Šarapovas  analīzēs bijis pārāk ievērojams, lai tiktu pārtraukta ar viņu saistītā dopinga lieta, atklājis Pasaules antidopinga aģentūras ( WADA ) nākamais ģenerāldirektors Olivjē Nigli, vēsta ''R-Sport''. Piecu '' Grand Slam '' turnīru uzvarētāja Šarapova 7. martā īpaši sasauktā preses konferencē paziņoja, ka Austrālijas atklātā čempionāta laikā  janvārī ņemtajās analīzēs atklāts meldonijs , kas sportā kopš 1. janvāra ir aizliegts. Kopš 12. marta Šarapova atstādināta no sacensībām. Nesen WADA paziņoja, ka līdz 1. martam ņemtās  analīzēs meldonija daudzums viens mikrograms vienā mililitrā tiks uzskatīts par pieļaujamu . ''Ievērojot meldonija daudzumu viņas [Šarapovas] analīzēs lietas pārtraukšana netiek izskatīta,'' sacīja Nigli, kurš stāsies amatā 1. jūlijā. Starptautiskās tenisa federācijas (ITF) prezidents Devids Hagertijs agrāk bija izteicies, ka lēmums Šarapovas dopinga lietā varētu tikt pieņemts jūnijā. Sieviešu tenisa asociācijas ( WTA ) rangā Šarapova patlaban ieņem devīto vietu. Pēc WADA paziņojuma par noteikumu mīkstināšanu ir attaisnoti jau vairāk nekā desmit sportisti, kuru organismā bija atklāts meldonijs.", "link": "https://www.delfi.lv/sports/news/other_kinds/teniss/meldonija-daudzums-sarapovas-analizes-bijis-parak-liels-lietas-slegsanai.d?id=47346515"},
{"title": "Divi Sprukta vārti palīdz 'Dinamo' uzvarēt KHL līderus 'Metallurg'", "category": "Sports", "body": "Kontinentālās hokeja līgas (KHL) regulārā čempionāta spēlē piektdien izbraukumā Rīgas \"Dinamo\", pateicoties Jāņa Sprukta rezultativitātei, ar 5:3 uzvarēja KHL līderus Magņitogorskas \"Metallurg\". Sprukts mačā guva divus vārtus un izdarīja divas rezultatīvas piespēles, kļūstot par cīņas galveno varoni. Rīgas \"Dinamo\" šī bija tikai otrā uzvara pēdējos astoņos mačos. \"Dinamo\" vārtus mačā sargāja Kriss Holts, kurš mačā atvairīja 48 metienus. \"Dinamo\" visā spēlē laikā pa pretinieku vārtiem izdarīja 26 metienus. Jau spēles 57.sekundē Miķelis Rēdlihs guva \"Dinamo\" pirmos vārtus, bet 13.minūtē Jānis Sprukts dubultoja rīdzinieku pārsvaru. Otrā perioda otrajā minūtē \"Dinamo\" teicami izspēlēja uzbrukumu skaitliskajā vairākumā un Krišjānis Rēdlihs panāca 3:0. Otrā perioda 14.minūtē Petri Kontiola vairākumā vienus vārtus atguva. Pēdējās trešdaļas piektajā minūtē Sergejs Fjodorovs samazināja rezultātu starpību līdz minimumam, bet nepilnas sešas minūtes pirms pamatlaika beigām Lauris Dārziņš guva rīdzinieku ceturtos vārtus. 2.40 minūtes pirms mača beigām Sprukts mazākumā ripu raidīja jau tukšos \"Metallurg\" vārtos, prakstiski nodrošinot \"Dinamo\" uzvaru. Pēc 28 sekundēm Vitālijs Artjušovs guva vārtus un deva mājiniekiem nelielu cerību izglābties, tomēr atlikušajā laikā rīdzinieki nosargāja uzvaru pār KHL līderiem.  Rīdzinieki pašā spēles sākumā sagādāja mājiniekiem \"aukstu dušu\", jau pēc 57 sekundēm gūstot pirmos vārtus – Miķelis Rēdlihs vidus zonā saņem piespēli no Jāņa Sprukta un meistarīgi apspēlē \"Metallurg\" vārtsargu Iļju Proskurjakovu – 1:0. Arī perioda tupinājumā rīdzinieki spēlēja aktīvāk, taču mājinieki vairākas reizes apdraudēja Krisa Holta sargātos vārtus, taču \"Dinamo\" lieliski spēlēja aizsardzībā, pārtverot piespēles un veidojot pretuzbrukumus. Viens nšāds ātrs pretuzbrukums 13. minūtē beidzās ar vēl vieniem gūtiem vārtiem – no Laura Dārziņa piespēles ripu ļoti spēcīgi vārtos raidīja Jānis Sprukts – 2:0. Pēc zaudētiem otriem vārtiem \"Metallurg\" uzreiz metās dinamiešu aizsardzības zonā, taču katrreiz viņu uzbrukumi tika apturēti, neizdevās izmantot arī skaitlisko vairākumu, kad noraidījumu par pretinieka bloķēšanu saņēma Ģirts Ankipāns – ripa tikai divas reizes nonāca pie Krisa Holta, pārējie metieni bija vai nu neprecīzi vai nu tika bloķēti. Nepilnas 20 sekundes pirms perioda beigām noraidījums \"Metallurg\" sastāvā, taču atlikušajā spēles laikā rīdzinieki rezultātu vairs neizmainīja, lai gan bija vairākas iespējas. Otro periodu Rīgas \"Dinamo\" iesāka, esot skaitliskajā vairākumā, taču spēle \"mētājās\" no vienas zonas otrā, līdz 16 sekundes līdz vairākuma beigām lieliska izspēle sanāca Jāņa Sprukta maiņai, un Krišjānis Rēdlihs panāk 3:0 \"Dinamo\" labā. Neskatoties uz trīs vārtu pārsvaru, rīdzinieki turpināja prātīgu, disciplinētu spēli, neļaujot mājiniekiem apdraudēt Krisa Holsa sargātos vārtus, līdz perioda vidū noraidījumu par spēli ar augstu paceltu nūju izpelnās Roberts Bukarts, un pēc 33 sekundēm \"Metallurg\" gūst savus pirmos vārtus – Holta atsisto ripu uztver Petri Kontiola un raida vārtos.  19. minūtē laba izdevība atjaunot trīs vārtu pārsvaru bija \"Dinamo\" pirmajai maiņai, kad Marks Hartigans pretinieku vārtu tuvumā pārtver ripu, Ņiživijs \"nogulda\" vārtsargu, taču \"Metallurg\" aizsargi neļauj mūsējiem ieraidīt ripu praktiski tukšos vārtos. Perioda beigās atkal noradījums, tikai šoreiz \"Dinamo\" – 20 sekundes pirms perioda beigām par pretinieka klupināšanu divas minūtes piespriestas komandas kapteinim Sandim Ozoliņam, \"Metallurg\" sāk aktīvi uzbrukt, taču rezultāts paliek nemainīgs. Trešajā trešdaļā, sākumā izturējuši spēli skaitliskajā mazākumā, \"Dinamo\" nonāca vairākumā, taču to nerealizēja, un spēlē iniciatīvu arvien acīmredzamāk pārņēma mājinieki, kas beidzās ar gūtiem vārtiem – ļoti ātrā pretuzbrukumā ar divām piespēlēm pāri visām zonām vārtus guva Sergejs Fjodorovs, samazinot rīdzinieku pārsvaru līdz vieniem vārtiem – 2:3. Turpmākajās 10 minūtēs \"Metallurg\" hokejisti pilnībā kontrolēja spēli, rīdziniekiem kļūdoties arvien biežāk gan pretinieku, gan savā aizsardzības zonā, taču šis presings beidzās ar vēl vieniem \"Dinamo\" gūtiem vārtiem – Lauris Dārziņš, uztvēris ripu pēc iemetiena, aizslidoja līdz Proskurjakova vārtiem un asprātīgi caur stūri ieraidīja ripu vārtos – 4:2.  Turpmākajās minūtēs mājinieki uzsāka patiešām intensīvu spēli, īpaši, kad Rīgas \"Dinamo\" nopelnīja divu minūšu sodu par skaitliskā sastāva neievērošanu un vēl pēc minūtes uz sodīto soliņa devās arī Oskars Cibuļskis. Sajutuši iespēju mainīt rezultātu savā labā, \"Metallurg\" nomainīja vārtsargu pret sesto laukuma spēlētāju, rīdziniekiem spēlējot trijatā. Par laimi, \"Dinamo\" trijotnei izdevās izturēt šo mazākumu, turklāt Jānis Sprukts, izmanīgi atņēmis ripu Juhamati Altonenam, raidīja to tukšajos \"Metallurg\" vārtos – 5:2.  Taču mazākums rīdziniekiem saglabājās, un triju vārtu pārsvars Rīgas \"Dinamo\" labā noturējās tikai 28 sekundes, kad Vitālijs Artjušovs 19.minūtes sākumā ar spēcīgo metienu no zilās līnijas pārspēja Holtu – 3:5.  Spēles liktenis izšķīrās vēl pēc deviņām sekundēm, kad noraidījumu par rupjību nopelnīja Oļegs Kvaša. Atlikušajā nedaudz vairāk kā pusotrā minūtē rezultāts nemainījās, un Rīgas \"Dinamo\" svinēja pirmo uzvaru šai izbraukuma sērijā un pirmo uzvaru Magņitogorskā. Abas komandas šosezon vēl nav tikušās, bet 2009./2010.gada regulārajā sezonā katra bija pārāka savā laukumā. Kājas savainojuma dēļ šīsdienas mačā nevarēja piedalīties aizsargs Kristaps Sotnieks, kura vietā pārī ar Arvīdu Reķi spēlēja Krišjānis Rēdlihs. Tāpat šovakar nespēlēja arī Rodrigo Laviņš, kura vietā aizsargu pārī ar Galviņu laukumā bija Jēkabs Rēdlihs.", "link": "https://www.delfi.lv/sports/news/rigas_dinamo/news/divi-sprukta-varti-palidz-dinamo-uzvaret-khl-liderus-metallurg.d?id=35257621"},
{"title": "Rīgas 'Dinamo' vārtus sargās amerikānis vai kanādietis", "category": "Sports", "body": "Kontinentālās hokeja līgas (KHL) kluba Rīgas \"Dinamo\" rindas nākamajā sezonā papildinās viens vārtsargs no ASV vai Kanādas, intervijā laikrakstam \"Diena\" atklāja komandas ģenerālmenedžeris Normunds Sējējs. Šobrīd Rīgas \"Dinamo\" komplektē sastāvu nākamai sezonai un pagaidām līgums nav ne ar vienu vārtsargu. \"Ar treneri Juliusu Šupleru jau bijām noskatījuši un daļēji aizrunājuši piecus ārzemniekus, bet viņus pārsolīja bagātāki klubi. Tāda diemžēl ir reālā situācija. Mūsu redzeslokā joprojām ir plašs spēlētāju loks. Jūlija sākumā atvērsies tirgus Ziemeļamerikā, un tad tie spēlētāji, kuri neiegūs vienvirziena līgumus NHL, meklēs variantus spēlēšanai Eiropā,\" saka Sējējs. \"Pagaidām varu teikt, ka ir noskatīts viens vārtsargs Amerikā un vēl viens Kanādā. Viens no diviem nākamajā sezonā spēlēs Rīgas \"Dinamo\".\" Sējējs arī atklāja, ka pagaidām nav izdevies vienoties ar pagājušās sezonas pamatvārtsargu Edgaru Masaļski. Pats hokejists jau ir izteicis vēlmi palikt \"Dinamo\", taču abu pušu vēlmes atšķiras, situāciju raksturoja Sējējs. Kā vēsta \"Diena\", Masaļska prasības, pēc neoficiālas informācijas, esot trīskārt palielinājušās. Tāpat \"Dinamo\" ir izteicis piedāvājumus uzbrucējiem Laurim Dārziņam, Mārtiņam Karsumam, Aleksandram Ņiživijam un Miķeļim Rēdliham. Dārziņa prasības klubs spēšot apmierināt, tāpēc ar viņu problēmām nevajadzētu būt. Ņiživiju it kā savās rindās vēloties redzēt Maskavas apvienotais klubs \"Dinamo\", kuru trenēs Oļegs Znaroks un Harijs Vītoliņš. Savukārt Karsumam un Rēdliham izteikti kvalifikācijas līguma piedāvājumi. Abi ir spēlētāju kategorijā, kuriem nav vēl 28 gadi, tāpēc nepieņemot \"Dinamo\" piedāvājumi citā KHl klubā viņi nedrīkstēs spēlēt. \"Dinamo\" ģenerālmenedžeris vēlreiz apstiprināja, ka pēdējo divu sezonu uzbrukuma līderis Marsels Hosa nespēlēs vairs Rīgā. \"Atšķirībā no pagājušā gada, kad Hosa arī meklēja izdevīgāku variantu Krievijā, bet tomēr spēlēja \"Dinamo\", tagad cerības uz viņa palikšanu vairs nav. Kā man sacīja Marsels, viņam jau ir vienošanās ar Kazaņas \"Ak Bars\" uz turpmākajiem diviem gadiem.\" Nākamajā sezonā \"Dinamo\" otrā komanda HK \"Rīga\" spēlēs Jaunatnes hokeja līgā (MHL), bet vienības galvenais treneris vēl nav izvēlēts. Sējējs arī apstiprināja, ka oktobrī Latvijā viesosies Nacionālās hokeja līgas (NHL) klubs Fīniksas \"Coyotes\". Spēle paredzēta 6.oktobrī, bet oficiālas vienošanās vēl nav. \"Pēc plāna 6. oktobrī Rīgā ir jāspēlē Fīniksas \"Coyotes\". 4. oktobrī Sanktpēterburgā paredzēta SKA un Karolīnas \"Hurricanes\" spēle. Pēc tam abi NHL klubi Somijā aizvadīs pirmo savstarpējo NHL regulārā čempionāta spēli.\" Sējējs piebilda, ka jaunās sezonas kalendārs varētu oficiāli tikt apstiprināts jūnija sākumā, jo KHL vadība joprojām \"turpina izskatīt Hradeckrāloves kluba no Čehijas iespējamo iekļaušanos līgā jau nākamajā sezonā\". Jau ziņots, ka šobrīd līgumi ar \"Dinamo' uz nākamo sezonu ir Sandim Ozoliņam, Arvīdam Reķim, Jānim Andersonam, Oskaram Cibuļskim, Jēkabam Rēdliham, Jānim Spruktam, Robertam Bukartam, Andrim Džeriņam, Ronaldam Cinkam un Raimondam Vilkoitam.", "link": "https://www.delfi.lv/sports/news/rigas_dinamo/news/rigas-dinamo-vartus-sargas-amerikanis-vai-kanadietis.d?id=32137725"},
{"title": "Rīgas 'Dinamo' oficiāli pagarina līgumu ar Ņiživiju", "category": "Sports", "body": "Kontinentālās hokeja līgas (KHL) klubs Rīgas \"Dinamo\" otrdien oficiāli panācis vienošanos ar uzbrucēju Aleksandru Ņiživiju, vēsta komandas mājaslapa internetā. Līgums ar vienu no \"Dinamo\" pagājušās sezonas uzbrukuma līderiem noslēgts uz vienu gadu. Pagājušā sezonā KHL regulārajā čempionātā Ņiživijs 50 spēlēs guva 12 vārtus un izdarīja 24 rezultatīvas piespēles, nopelnot 41 soda minūti un lietderības koeficentu \"-9\", bet Gagarina kausā uzbrucējs deviņos 9 mačos guva vienus vārtus, izdarīja trīs rezultatīvas piespēles, nopelnot četras soda minūtes un lietderības koeficentu \"-5\". Tādējādi šobrīd līgumi ar \"Dinamo\" uz nākamo sezonu ir Sandim Ozoliņam, Arvīdam Reķim, Jānim Andersonam, Oskaram Cibuļskim, Jēkabam Rēdliham, Jānim Spruktam, Robertam Bukartam, Andrim Džeriņam, Ronaldam Cinkam, Raimondam Vilkoitam un Ņiživijam. Piedāvājums spēlēt ir izteikts arī vārtsargam Edgaram Masaļskim, kā arī uzbrucējiem Laurim Dārziņam, Mārtiņam Karsumam un Miķelim Rēdliham.", "link": "https://www.delfi.lv/sports/news/rigas_dinamo/news/rigas-dinamo-oficiali-pagarina-ligumu-ar-niziviju.d?id=32245045"},
{"title": "Pruseks pievienojas Čehijas čempionāta finālistiem Vitkovices 'Steel'", "category": "Sports", "body": "Bijušais Kontinentālās hokeja līgas (KHL) kluba Rīgas \"Dinamo\" vārtsargs Martins Pruseks pievienojies Čehijas augstākās līgas aizvadītās sezonas otrajai spēcīgākajai komandai Vitkovices \"Steel\". Abas puses noslēgušas sadarbības līgumu uz trijiem gadiem. Kā ziņots, Pruseks \"Dinamo\" komandai pievienojās 2008.gada novembrī, nospēlējot pusotru sezonu. 2008./2009.gada sezonas otrajā pusē viņš bija Latvijas kluba pamatvārtsargs, bet pagājušajā sezonā cīnījās par pirmā vārtsarga vietu ar Edgaru Masaļski. Aizvadītajā KHL regulārajā čempionātā Pruseks nospēlēja 28 spēles, atvairot 90,3 procentus pretinieku metienus, bet Gagarina kausā čehs četros mačos atvairīja 92,1 procentu metienu. Tomēr, kā ziņots, pēc Gagarina kausa Rietumu konferences otrā pusfināla mača, kurā \"Dinamo\" izbraukumā tikās ar Latvijas izlases treneru Oļega Znaroka un Harija Vītoliņa vadīto Balašihas MVD vienību, Prusekam pēkšņi kļuva slikti. Sākotnēji tika uzskatīts, ka Pruseku piemeklējušas sirdsdarbības problēmas, tomēr vēlāk tika konstatēts, ka veselības problēmas radušās organisma pilnīgas atūdeņošanās jeb dehidrācijas dēļ. Pēc tam viņš aizvadītajā sezonā vairs laukumā nedevās. \"Steel\" komanda pagājušās sezonas Čehijas čempionātā regulārajā sezonā izcīnīja ceturto vietu, bet izslēgšanas cīņās aizkļuva līdz finālam, kurā ar 0-4 zaudēja Pardubices \"Eaton\" vienībai.", "link": "https://www.delfi.lv/sports/news/hokejs/pruseks-pievienojas-cehijas-cempionata-finalistiem-vitkovices-steel.d?id=32358597"},
{"title": "Znaroks: ja viens tiesnesis netiek galā, vajag divus", "category": "Sports", "body": "Gan Maskavas \"Dinamo\" treneris Oļegs Znaroks, gan viņa kolēģis no Čerepovecas \"Severstaļ\" Dmitrijs Kvartaļņovs ne pārāk atzinīgi izteicās par abu komandu spēles tiesneša darbību, ziņo Krievijas masu mediji. Pretēji noteikumiem, spēli Lužņiku arēnā tiesāja tikai viens galvenais tiesnesis, un pēc abu treneru domām, tas ietekmēja mača iznākumu. \"[Uzbrucēja Alekseja] Cvetkova noraidījumu mēs izpētīsim vēlāk, tiksim skaidrībā, kas tur notika. Godīgi sakot, man sākumā šķita, ka noraidījumu bija izpelnījies viens no \"Dinamo\" spēlētājiem,\" izteicās Kvartaļnovs.  \"Kas attiecas uz tiesāšanu, varu teikt tikai to, ka, ja tiesnesis netiek galā, spēli jātiesā diviem,\" kolēģim piebalsoja Oļegs Znaroks. Arī līdzjutēji bija nemierā ar vairākiem galvenā tiesneša lēmumiem, pavadot tos ar svilpieniem. Portāls \"Delfi\" jau ziņoja, ka Kontinentālās hokeja līgas (KHL) regulārā čempionāta spēlē pirmdien Latvijas izlases treneru Znaroka un Harija Vītoliņa vadītais Maskavas \"Dinamo\" tikai pagarinājumā ar 4:3 uzvarēja \"Severstaļ\", lai gan spēles gaitā atradās vadībā ar 3:1. Uzvaras vārtus maskavieši guva pagarinājuma pēdējā minūtē, realizējot vairākumu, kad par rupju spēli bija noraidīts \"Severstaļ\" uzbrucējs Aleksejs Cvetkovs.", "link": "https://www.delfi.lv/sports/news/rigas_dinamo/news/znaroks-ja-viens-tiesnesis-netiek-gala-vajag-divus.d?id=34578727"},
{"title": "Masaļskis varētu spēlēt Minskas 'Dinamo'", "category": "Sports", "body": "Latvijas hokeja izlases un Rīgas \"Dinamo\" vārtsargs Edgars Masaļskis nākamajā sezonā varētu pārcelties uz citu Kontinentālās hokeja līgas (KHL) klubu Minskas \"Dinamo\", vēsta Baltkrievijas masu mediji. Masaļskis pagājušā sezonā bija Rīgas \"Dinamo\" pamatvārtsargs un pats izteica vēlmi palikt Latvijā, taču abas puses nespēja vienoties par atalgojumu. Tāpat Rīgas \"Dinamo\" ģenerālmenedžeris Normunds Sējējs jau ir licis noprast, ka komandas pamatvārtsargs nākamajā sezonā būs no Ziemeļamerikas, tādējādi Masaļskim būtu atvēlēta otrā vārtsarga loma. Pēc pagājušās sezonas Minskas \"Dinamo\" atstāja pamatvārtsargs Andrejs Mezins un uz klubu uzaicināja Sanktpēterburgas SKA vārtsargu Robertu Ešu, taču viņa palikšana Baltkrievijā ir apšaubāma. Kā norāda baltkrievu izdevums \"Pressbol\", Minskas kluba redzeslokā bez Masaļska ir arī Igors Brikuns no \"Gomeļ\" un Vitālijs Beļinskis no \"Junostj\".", "link": "https://www.delfi.lv/sports/news/rigas_dinamo/news/masalskis-varetu-spelet-minskas-dinamo.d?id=32441701"},
{"title": "Zviedru mediji: Rīgas 'Dinamo' slēgs līgumu ar vārtsargu Henriku Kārlsonu", "category": "Sports", "body": "Kontinentālās hokeja līgas (KHL) klubs Rīgas \"Dinamo\" tuvākajā laikā noslēgs līgumu ar zviedru vārtsargu Henriku Kārlsonu, vēsta Zviedrijas avīze \"Aftonbladet\". Kārlsons sezonā saņems 2,5 miljonus kronu (183 500 latu). Pats vārtsargs informāciju nav komentējis, uzsverot, ka nevar to darīt pirms oficiālas līguma noslēgšanas. Aģentūras LETA rīcībā esošā informācija, ka \"Dinamo\" jaunumus par līguma noslēgšanu ar kādu spēlētāju varētu pavēstīt jau pirmdien. 26 gadus vecais vārtsargs pagājušajā sezonā centās iekļūt Nacionālās hokeja līgas (NHL) Sanhosē \"Sharks\" komandā, tomēr tas viņam neizdevās. Sezonu Kārlsons aizvadīja Zviedrijas komandā \"Farjestads\", 34 spēlēs vidēji ielaižot 2,45 ripas un atvairot 91,4 procentus metienu. Kā ziņots, ja Latvijas klubs nespēs vienoties ar Latvijas izlases pamatvārtsargu Edgaru Masaļski par līguma noslēgšanu, tad tajā nākamajā sezonā, visticamāk, spēlēs divi ārzemju vārtsargi.", "link": "https://www.delfi.lv/sports/news/rigas_dinamo/news/zviedru-mediji-rigas-dinamo-slegs-ligumu-ar-vartsargu-henriku-karlsonu.d?id=32487749"},
{"title": "Rīgas 'Dinamo': gaidām atbildi no Masaļska", "category": "Sports", "body": "Kontinentālās hokeja līgas (KHL) klubs Rīgas \"Dinamo\" turpina pārrunas ar pagājušās sezonas komandas pamatvārtsargu Edgaru Masaļski un šobrīd gaida atbildi no sportista, \"Dinamo\" mājaslapā internetā citēts kluba ģenerālmenedžeris Normunds Sējējs. Šobrīd vienībā nav neviena no četriem vārtsargiem, kas \"Dinamo\" rindās bija pagājušajā sezonā. Edgaram Masaļskim līgums beidzās un jauns šobrīd nav noslēgts, Martins Pruseks karjeru turpinās Čehijā, Ervīns Muštukovs spēlēs Lielbritānijā, bet Nauris Enkuzens spēkus izmēģinās Ziemeļamerikā. Atgādinām, ka pirmdien \"Dinamo\" paziņoja par vienošanos ar zviedru vārtsargu Henrīku Kārlsonu.  \"Tāds ir profesionālais sports, un lielākas vai mazākas pārmaiņas komandu sastāvos notiek visos klubos un līgās,\" situāciju raksturo Sējējs. \"Edgaram Masaļskim uzreiz pēc sezonas beigām tika izteikts piedāvājums turpināt sadarbību, tomēr neizdevās rast abas puses apmierinošus līguma nosacījumus. Sarunas ar Edgaru turpinājās, Rīgas \"Dinamo\" vairākkārt mainīja līguma finansiālos un termiņa nosacījumus. Pēdējais piedāvājuma variants viņam tika atdots pagājušajā nedēļā, un šobrīd neesam saņēmuši konkrētu Masaļska atbildi. Zināms, ka viņam piedāvājumus ir izteikuši arī vairāki citi KHL klubi, kurus Edgars izvērtē, un viņam pašam jāpieņem lēmums, kur spēlēt nākamajā sezonā,\" par Masaļska jautājumu sacīja \"Dinamo\" ģenerālmenedžeris. \"Tomēr ir skaidrs, ka komandā ir jābūt diviem spēcīgiem vārtsargiem, tādēļ, ja neizdosies vienoties ar Edgaru Masaļski, tad slēgsim līgumu ar vēl vienu augstu līmeņa vārtu vīru. Varianti ir vairāki, tomēr par tiem šobrīd ir nedaudz pāragri runāt. Meklējot vārtsargus ļoti daudz konsultējāmies ar Artūru Irbi, kurš strādājot Vašingtonas \"Capitals\" sistēmā par vārtsargu treneri, varēja sniegt ļoti vērtīgas konsultācijas par potenciālajiem jaunpienācējiem,\" piebilda Sējējs. Sējējs neizslēdza iespēju, ka pēc nākamās sezonas \"Dinamo\" rindās atgriezīsies Muštukovs. Tāpat Sējējs atklāja, ka Enkuzens spēlēs \"Dinamo\" sistēmā, ja 21 gadu vecajam vārtsargam Ziemeļamerikā neveiksies.", "link": "https://www.delfi.lv/sports/news/rigas_dinamo/news/rigas-dinamo-gaidam-atbildi-no-masalska.d?id=32498145"},
{"title": "Eksperti atzīst – SKA vārtus spēlē ar Maskavas ‘Dinamo’ guva ar noteikumu pārkāpumu", "category": "Sports", "body": "Kontinentālās Hokeja līgas (KHL) ekspertu komisija, izanalizējot KHL regulārā čempionāta spēli starp Maskavas „Dinamo” un Pēterburgas SKA, atzina, ka trešos vārtus SKA komanda guva pēc noteikumu pārkāpšanas, vēsta KHL mājas lapa. Izskatot papildus materiālus, tiesāšanas kvalitātes novērtēšanas ekspertu komisija nonāca pie slēdziena, ka vārti gūti ar noteikumu pārkāpumu – cīņā par augšup lidojoši ripu SKA uzbrucējs Aleksejs Jašins, cenšoties koriģēt tās lidojumu, aizķēra Maskavas „Dinamo” vārtsarga Maikla Gārneta ķērājcimdu, tādējādi neļaujot viņam noķert ripu. Jašinam par šo epizodi pienācās divu minūšu noraidījums. KHL Tiesāšanas departaments, izskatot strīdīgos spēles momentus, nolēma piemērot disciplināras sankcijas attiecībā uz mača galvenajiem tiesnešiem atbilstoši viņu darba līgumiem. Atgādinām, ka pēc spēles ar Pēterburgas SKA maskaviešu galvenais treneris Oļegs Znaroks asi kritizēja šā mača tiesnešus, norādot tieši uz šo epizodi ar Jašinu un Gārnetu. Vēlāk Maskavas „Dinamo” nosūtīja attiecīgajam KHL departamentam vēstuli ar video pielikumu, lūdzot izvērtēt visu triju SKA gūto vārtu atbilstību noteikumiem, kā arī vēl septiņas spēles epizodes. Šai mačā Maskavas \"Dinamo\" piekāpās SKA ar 3:4 pēcspēles metienos.", "link": "https://www.delfi.lv/sports/news/rigas_dinamo/news/eksperti-atzist-ska-vartus-spele-ar-maskavas-dinamo-guva-ar-noteikumu-parkapumu.d?id=34977359"},
{"title": "Znaroks atzīts par KHL aizvadītās sezonas labāko treneri", "category": "Sports", "body": "Latvijas speciālists Oļegs Znaroks atzīts par Kontinentālās hokeja līgas (KHL) aizvadītās sezonas labāko treneri. Trešdien Maskavā norisinās KHL sezonas noslēguma ceremonija, kurā tiek pasniegtas balvas dažādās kategorijās. Znaroks ar Hariju Vītoliņu šosezon aizveda Sanktpēterburgas SKA līdz KHL čempionu titulam. Finālsērijā SKA ar 4-1 pārspēja Magņitogorskas \"Metallurg\", otro reizi vēsturē paceļot virs galvas Gagarina kausu. Tāpat Latvijas speciālistu duets aizvadītajā pasaules čempionātā palīdzēja Krievijas izlasei izcīnīt bronzas medaļas. Tikmēr par vērtīgāko spēlētāju atzīts Magņitogorskas \"Metallurg\" līderis Sergejs Mozjakins, kurš saņēma \"Zelta nūju\". Viņš pie šāda apbalvojuma ticis ceturto reizi pēdējo piecu gadu laikā. Mozjakins aizvadītajā sezonā guva 48 vārtus un veica 27 rezultatīvas piespēles, būdams rezultatīvākais KHL. Otro reizi karjerā par līgas labāko vārtsargu atzīts Magņitogorskas \"Metallurg\" ripu ķērājs Vasīlijs Košečkins, kurš aizvadītajā sezonā atvairīja 93,2% metienu. Tikmēr labāko +/- rādītāju sasniedza SKA aizsargs Antons Belovs, kurš nopelnīja pozitīvu koeficientu +34 un tika pie lietderīgākā spēlētāja balvas. Savukārt par labāko uzbrucēju virknējumu tika atzīta SKA trijotne Ņikita Gusevs, Vadims Šipačovs un Jevgēņijs Dadonovs. Labākā džentelmeņa balvu saņēma abi finālisti Mozjakins un Belovs, bet \"dzelzs vīra\" apbalvojumu saņēma Magņitogorskas \"Metallurg\" uzbrucējs Jans Kovāržs, kurš trīs sezonās aizvadījis 228 mačus. Tikmēr par labāko jauno spēlētāju atzīts Oskara Bārtuļa komandas biedrs Vladivostokas \"Admiral\" rindās Vladmiris Tkačovs. Patlaban 21 gadu vecais uzbrucējs šosezon 54 spēlēs guva 15 vārtus un veica 27 rezultatīvas piespēles. Savukārt sezonas simbolisko izlasi veidoja vārtsargs Igors Šestjorkins (SKA), aizsargi Viktors Antipins (Magņitogorskas \"Metallurg\") un Jakubs Jeržābeks (Maskavas apgabala \"Vitjaz\"), kā arī uzbrucēji Mozjakins, Kovāržs (abi - Magņitogorskas \"Metallurg\") un Šipačovs (SKA). Par labāko komandas ārstu atzīts Čerepovecas \"Severstaļ\" dakteris Sergejs Viņņikovs. Viņš saņēma balvu, kas nodēvēta par godu 2011. gada 7. septembra aviokatastrofā bojā gājušajam Jaroslvaļas \"Lokomotiv\" ārstam Andrejam Ziminam. Savukārt labākā žurnālista balvu saņēma \"Sovsport.ru\" hokeja apskatnieks Pāvels Lisenkovs. Labākā kluba administratora balva tika Viktoram Suhovam no Magņitogorskas \"Metallurg\". Par stiprākajiem nerviem tika apbalvos Ufas \"Salavat Julajev\" vārtsargs Andrejs Gavrilovs, kurš novembrī mačā ar Maskavas \"Dinamo\" mierīgi padzērās ūdeni situācijā, kad pretinieki izslidoja trijatā pret vienu aizsargu. \"Dinamo\" šajā situācijā nespēja gūt vārtus. Savas balvas par uzvarām Rietumu un Austrumu konferencēs saņēma attiecīgi SKA un Magņitogorskas \"Metallurg\". \"Metallurg\" par spēcīgāko Austrumos kļuva trešo reizi pēdējo četru gadu laikā. Savukārt regulārā čempionāta uzvarētājas balvu saņēma Maskavas CSKA. Par labāko Krievijas Jaunatnes hokeja līgas (MHL) hokejistu atzīts Omskas \"Omskije jastrebi\" uzbrucējs Artjoms Manukjans, kurš 60 spēlēs iekrāja 105 punktus, kas ir līgas rekords. Tikmēr labākā aizsarga gods tika Kazaņas \"Irbis\" hokejistam Eduardam Nasibuļinam, bet par labāko vārtsargu tika nosaukts Sanktpēterburgas \"SKA-1946\" ripu ķērājs Konstantīns Volkovs.", "link": "https://www.delfi.lv/sports/news/rigas_dinamo/news/znaroks-atzits-par-khl-aizvaditas-sezonas-labako-treneri.d?id=48878895"},
{"title": "Eksperti: maz pierādījumu, ka meldonijs ietekmē sportistu sniegumu", "category": "Sports", "body": "Ir maz pierādījumu tam, ka Latvijā ražotā ārstnieciskā preparāta \" Mildronāts \" sastāvā esošais meldonijs veicina sportistu sniegumu, norādījuši laikraksta \"USA Today\" aptaujātie eksperti. Antidopinga eksperts un Aizliegto vielu kontroles grupas zinātniskais vadītājs Dons Keitlins skaidroja, ka meldonija ietekmei uz sportistu sniegumu vispār nav pierādījumu. \"Tas nenozīmē, ka meldonijs sportistu spējas nepalielina. Vienkārši nav pētījumu, kas to varētu pierādīt,\" norādīja Keitlins. Viņaprāt, pētījumu trūkums arī liek jautāt, vai Pasaules Antidopinga aģentūra ( WADA ) rīkojusies atbilstoši pašu nospraustajiem kritērijiem. \"Viņiem ir jāmēģina parādīt to, ka viela uzlabo sportistu sniegumu, bet, iekļaujot to aizliegto vielu sarakstā, viņi jau ir pateikuši, ka tā uzlabo sniegumu, un tādēļ cilvēki to lietos. Tam ir noteikta iedarbība, bet ir grūti to saistīt ar snieguma uzlabošanu. Esmu mēģinājis un mēģinājis saprast, kādēļ tik daudz sportistu to lieto,\" stāstīja zinātnieks. Arī Kanādiešu Sporta ētikas centra medicīniskais un zinātniskais padomnieks Endrjū Paips norādījis, ka angliski ir pieejams ļoti maz materiālu par meldoniju. Paips gan atbalsta meldonija iekļaušanu aizliegto vielu sarakstā. Arī citi laikraksta intervētie eksperti atzīst, ka trūkst pētījumu par to, kā tieši meldonijs ietekmē sportistu sniegumu. Pierādījumu iegūšana Antidopinga aģentūrai varētu būt grūts uzdevums, jo tas būtu dārgi. Tajā pašā laikā WADA saskartos arī ar ētiskām problēmām, domājot par to, cik lielos daudzumos meldoniju var dot sportistiem, kuri piedalās pētījumā. Meldonijs aizliegto vielu sarakstā tika iekļauts 1. janvārī. WADA norādīja, ka šāds lēmums pieņemts pēc vispusīgām un uzticamām pārbaudēm. Kopš tā laika pārbaudēs vielas klātbūtne konstatēta daudziem augstākā līmeņa sportistiem, tostarp tenisa superzvaigznei  Marijai Šarapovai  no Krievijas. Kā ziņots, \"Mildronāta\" izstrādātājs Latvijas Organiskās sintēzes institūta vadītājs  Ivars Kalviņš  ir neizpratnē par meldonija aizliegšanu sportistiem. Viņš iepriekš norādījis, ka sportistiem jāļauj rūpēties par savu veselību. Kalviņš vēlas rakstīt vēstuli WADA, tajā skaidrojot vielas ietekmi uz cilvēka organismu un to, ka tai nav dopinga vielām raksturīgās iedarbības. Savukārt bijusī Latvijas Valsts sporta medicīnas centra (VSMC) Antidopinga nodaļas vadītāja Liene Kozlovska, kura patlaban strādā Eiropas Padomes Sporta nodaļā, iepriekš stāstīja, ka \"Mildronāts\" aizliegto vielu sarakstā iekļauts, jo tā lietošana pārmērīgi lielās devās ir kaitīga veselībai. Viņa ir pārliecināta, ka sportistiem vajadzētu ļaut lietot \"Mildronātu\", ja tam ir medicīniski iemesli un preparātu izrakstījis ārsts. Tādējādi varētu kontrolēt vielas lietošanu, jo sportistiem vajadzētu legālu pamatojumu.", "link": "https://www.delfi.lv/sports/news/other_kinds/other/eksperti-maz-pieradijumu-ka-meldonijs-ietekme-sportistu-sniegumu.d?id=47287495"},
{"title": "Valters Āboliņš: Dopings amatieru sportā", "category": "Sports", "body": "Kad izlasīju, ka ir diskvalificēta  Latvijas čempione maratonā par meldonija lietošanu , iedomājos, ka vajag kaut ko uzrakstīt par dopinga izplatību amatieru vidū. Tā kā rakstāmais ir daudz, tad tas kārtējo reizi tika atlikts,  līdz izlasīju interviju ar nu jau diskvalificēto sportisti.  Šoreiz centīšos ļoti īsi aprakstīt savu skatījumu par šo situāciju. Pati K.Kuzņecova sevi pozicionē kā amatieri, un sabiedrībā tiek uzskatīts, ka amatieri drīkst lietot visu, ko vēlas un nekad netiek pārbaudīti. Pēc  sporta likuma  vienīgais, kas amatieri atšķir no profesionāļa ir līgumiskas saistības ar atalgojumu. Latvijā individuālajos sporta veidos lielākā daļā izlases līmeņa sportistu šādu līgumu un atalgojumu nav, tāpēc juridiski gandrīz visi ir amatieri. Jau iepriekšminētajā intervijā tiek minēts, ka šis Latvijas čempiones tituls tika iegūts ar ļoti zemu rezultātu. Vai tas var būt rādītājs kā atšķirt amatieri no profesionāļa? Manuprāt, nē. Tas ir Latvijas čempionāts, un uzvarētājs ir uzvarētājs neatkarīgi no rezultāta. Jāpebilst, ka kopš 2010.gada ar šādu rezultātu 4 reizes varēja iekļūt labāko trijniekā un 3 reizes nāktos samierināties ar 4.vietu, tāpēc iegūtā vieta ar šī gada rezultātu nav pārāk liels pārsteigums, un finišā visai droši varēja gaidīt dopinga kontroles uzrunu. Vai sportists, kurš necīnās par augstiem rezultātiem drīkst lietot sportā aizliegtās vielas? Nē, nedrīkst! Šobrīd daudzi oponēs, ka viņš taču ne par ko necīnās. Jā, tā iespējams arī ir, bet ko darīt, ja pēc kāda brīža šis sportists, kurš ne par ko necīnās, sāk progresēt un sāk uzrādīt labus rezultātus? Vai viņš to būs sasniedzis godīgā ceļā? Vai uzvarēt savu kolēģi, brāli vai kādu citu konkurentu negodīgā ceļā ir pareizi? Kādam izcīnīt 100.vietu ir nozīmīgāka uzvara kā tam profesionālim uzkāpt uz goda pjedestāla. Noteikumi visiem ir vienādi. Piesakoties kādās no sacensībām, mēs uzņemamies atbildību un apņemamies ievērot antidopinga aģentūras izvirzītos noteikumus. Ja mēs piedalāmies sporta sacensībās, tad mūsu atbildība ir sekot līdzi tam, ko mēs lietojam, vai uzturā un medikamentos nav iekļautas kādas aizliegtās vielas. To nav grūti izdarīt. Antidopinga  mājaslapā  var ļoti ērti pārbaudīt visus Latvijā reģistrētos medikamentus, vai tie satur aizgliegtās vielas vai nē. Iekāpjot automašīnā mēs uzņemamies ievērot ceļa satiksmes noteikumus un saprotam, kad ceļu policija mūs soda par to pārkāpšanu. Līdzīgi ir sportā – piedaloties sacensībās mēs uzņemamies ievērot antidopinga noteikumus, un nevajadzētu būt pārsteigtiem, ja mūs par to pārkāpšanu soda. Ir nedaudz jāmaina domāšana un jābūt atbildīgākiem pret to, ko mēs darām. Amatieru vidū dopinga izplatība ir ļoti augsta 15 – 25 % ( Laure, 1997 ;  Lentillon-Kaestner, 2015 ). Šo procentu pazemināt līdz 0 visticamāk neizdosies nekad, bet tā pazemināšana dos būtisku labumu cīņā par tīru sportu. Jāsaprot, ka visi profesionālie sportisti nāk no šīs vides, kur ir šie augstie 15-25%. Ir grūti iemācīt jaunietim, ka es drīkstu lietot šo aizliegto vielu, bet Tu nedrīksti. Ja mēs uzaugam vidē, kur ir pavirša pieeja antidopinga noteikumiem, tad nevar gaidīt, ka pekšņi kaut kas mainīsies brīdī, kad sportists nonāks augstu sasniegumu sportista kategorijā. Mēs visi nākam no vienas sabiedrības un kādi būsim mēs, tādi būs mūsu sportisti. Vēlos uzteikt LVS prezidenta Zālīša  teikto . Nav tāda amatieru un profesionālā sporta. Ir tikai sports. Ir 3 veida dopinga noteikumu pārkāpēji – tie, kuri neapzināti tos pārkāpj; tie, kuri neuzskata, ka tie attiecas uz viņiem; un tie, kuri to dara apzināti. Ir žēl tos sportistus, kuriem ir sanācis pārkāpt noteikumus neapzināti, bet abu pārējo gadījumu sportistus būtu jāsoda ar bargiem sodiem, tāpēc aicināšu visus sekot līdzi tam, ko mēs lietojam! Antidopinga noteiktumi ir jāievēro   neatkarīgi no dzimuma, vecuma vai uzrādītajiem rezultātiem.", "link": "https://www.delfi.lv/sports/news/analysis/valters-abolins-dopings-amatieru-sporta.d?id=48203731"},
{"title": "Krievijai nevajadzētu piedalīties Rio olimpiskajās spēlēs, uzskata bijušais WADA vadītājs", "category": "Sports", "body": "Bijušais Pasaules antidopinga aģentūras ( WADA ) prezidents Džons Feihijs paziņojis, ka vajadzētu būt \"skaidram\" lēmumam:  Krievijai  nedrīkstētu ļaut piedalīties Riodežaneiro olimpiskajās spēlēs. Feihijs ceturtdien sacīja aģentūrai ''Associated Press'', ka Krievijai ''noteikti nevajadzētu doties'' uz Rio, piebilstot, ka ''plašā korupcija ir attiecināma nevis uz atsevišķām personām, nevis kādu grupu, nevis kādu sporta veidu. Tā ir valsts sazvērestība ar sporta ministrijas, antidopinga iestāžu un valsts drošības struktūru piedalīšanos''. Starptautiskās olimpiskās komitejas valde svētdien aizvadīs telefonkonferenci, lai lemtu vai Krievijai, pēdējo ziemas olimpisko spēļu rīkotājai, augustā ļautu piedalīties vasaras olimpiskajās spēlēs. SOK pārbauda juridisku pamatu sodam pēc WADA izmeklētāja Ričarda Maklarena ziņojuma, kurā Krievijas sporta ministrija tiek vainota sportistu dopinga gadījumu pārraudzībā.", "link": "https://www.delfi.lv/sports/news/vasaras-olimpiskas-speles/zinas/krievijai-nevajadzetu-piedalities-rio-olimpiskajas-speles-uzskata-bijusais-wada-vaditajs.d?id=47698947"},
{"title": "FOTO: TIO Rīgas mini velomaratons", "category": "Sports", "body": "Nedēļas nogalē Rīgā, Uzvaras parkā, risinājās \"TIO\" Rīgas mini velomaratons, kurā piedalījās zēni un meitenes vecumā no 2008. līdz 2000. dzimšanas gadam ar visa veida velosipēdiem. Piedāvājam sacensību fotogaleriju!", "link": "https://www.delfi.lv/sports/news/tautas-sports/foto-tio-rigas-mini-velomaratons.d?id=38800977"},
{"title": "IIHF no Krievijas pieprasījuši WADA ziņojumā pieminēto 14 hokejistu vārdus", "category": "Sports", "body": "Starptautiskā Hokeja federācija ( IIHF ) no Krievijas Hokeja federācijas (KHF) pieprasījusi to 14 hokejistu vārdus, par kuriem savā atskaitē runāja Pasaules Antidopinga aģentūras ( WADA ) neatkarīgās izmeklēšanas komisija saistībā ar Soču olimpiskajām spēlēm, ziņo aģentūra TASS. Pēc ziņojuma IIHF ir nolēmusi precizēt spēlētāju sarakstu, un ja šī informācija izrādīsies patiesa, šiem sportistiem būs aizliegts piedalīties IIHF rīkotās sacensībās. \"Protams, mēs precizēsim informāciju par šiem 14 sportistiem, savāksim visu informāciju. Ja dati izrādīsies patiesi, mēs noteikti aizliegsim viņiem piedalīties IIHF turnīros,\" izteicies IIHF prezidents  Renē Fāzels . Kā ziņojām, 18. jūlijā WADA nāca klajā ar šokējošu paziņojumu par valsts atbalstītu dopinga sistēmu Krievijā. Izmeklēšanas ziņojumā tiek apgalvots, ka laika posmā no 2012. līdz 2015. gadam Krievijā tika samainītas 643 dopinga analīzes. Kopumā sistēmā bija iesaistīti 30 sporta veidu pārstāvji, un 14 gadījumi attiecas uz hokeju. Ja šie 14 hokejisti izrādīsies esam  Kontinentālās hokeja līgas  (KHL) klubu spēlētāji, viņiem būs liegts spēlēt arī šajā līgā. Šobrīd KHL spēlē 12 hokejisti no Krievijas pēdējās olimpiskās izlases.", "link": "https://www.delfi.lv/sports/news/hokejs/iihf-no-krievijas-pieprasijusi-wada-zinojuma-piemineto-14-hokejistu-vardus.d?id=47714747"},
{"title": "Orientēšanās sacensībās 'Netradicionāla maldīšanās' uzvaru gūst nomaldījusies komanda", "category": "Sports", "body": "Savdabīgās orientēšanās sacensībās \"Netradicionāla maldīšanās\", kas nedēļas nogalē notika Bārbelē uzvaru svinēja komanda, kura pirms tam bija vēl arī nomaldījusies, informē \"Bauskas dzīve\". Sacensības Bārbelē rīkoja Rīgas pedagoģijas un izglītības vadības akadēmijas (RPIVA) Studentu parlaments, uz tām ieradās sešas pozitīvi noskaņotas komandas no Bauskas, Iecavas, Rīgas un citām Latvijas pilsētām. Komandām bija oriģināli un smieklīgi nosaukumi. Vienība \"Nu ne jau pēdējie\", kas pērn sacensībās plūca uzvaras laurus, šogad startēja ar tādu pašu nosaukumu, \"Bauskas Dzīves\" pārstāvētās komandas nosaukums bija \"No Name\", Iecavas un Aizputes apvienotā vienība sevi dēvēja par \"Jebanaškām no meža\".  Sacensībās bija jāvadās pēc organizatoru iedotām kartēm, vajadzēja sameklēt desmit kontrolpunktus un veikt dažādus uzdevumus: piepildīt trīslitru burku ar ūdeni, iekurt ugunskuru un pārdedzināt striķi, kas novilkts virs ugunskura, laisties pār upīti ar speciālo aprīkojumu un peintbola kaujā iegūt komandas īpašumā karti. Komandas trasē pavadīja apmēram divas stundas. Ierodoties Bārbeles centrā, dalībnieku sejās bija jaušams nogurums, kā arī gandarījums par paveikto.  RPIVA Studentu parlamenta pārstāve un viena no \"Netradicionālās maldīšanās\" organizatorēm Renāte Mudure paziņoja sacensību rezultātus. Pērnā gada laureātu komanda \"Nu ne jau pēdējie\" šoreiz palika pēdējie. Viņi neskuma, jo zināja, ka nākamgad atkal piedalīsies. Pirmās vietas paziņošana komandai \"No Name\" un tās dalībniekiem – Jurim Duntavam, Kitijai Kritnerei, Madarai Rotbergai, Jānim Rūtiņam un Kitijai Sprukstei – bija liels pārsteigums. Komanda nomaldījās un noskrēja vairākus liekus kilometrus, taču uzrādīja vislabāko rezultātu un ieguva pirmo vietu.", "link": "https://www.delfi.lv/sports/news/tautas-sports/orientesanas-sacensibas-netradicionala-maldisanas-uzvaru-gust-nomaldijusies-komanda.d?id=38803629"},
{"title": "'Tele2' Rīgas velomaratonam reģistrējušies vairāk nekā 1500 dalībnieku", "category": "Sports", "body": "\"Tele2 Rīgas velomaratonam\", kas notiks 5. jūnijā, reģistrējušies vairāk nekā 1500 dalībnieki, informē rīkotāji. Pieteikties velomaratonam var līdz 2. jūnija vakaram, un kā ik gadu, vislielāko dalībnieku aktivitāti organizatori prognozē tieši pēdējās reģistrācijas dienās. Tie riteņbraucēji, kuri nebūs paspējuši reģistrēties Tautas distancei un Ģimenes braucienam, to varēs izdarīt arī sacensību dienā, bet tad maksa būs dārgāka. Sporta distancei sacensību dienā reģistrēties nevarēs.  \"Tele2 Rīgas velomaratona\" dalībnieki sacentīsies par kausiem un vērtīgām balvām: pirmo sešu vietu ieguvēji 136 km Sporta distancē saņems naudas balvas 150 Ls, 120 Ls, 100 Ls, Ls 70, Ls 60 un Ls 50, bet pirmo trīs vietu ieguvēji 49 km Tautas distancē visās vecuma grupās speciālas dāvanu kartes no t/c \"Spice\" Ls 50, Ls 40 un Ls 30 vērtībā. Rīgas velomaratons vēsturiski ir vienīgās riteņbraukšanas sacensības Latvijā, kurās riteņbraucēji sacenšas par Rīgas mēra kausu. Šogad Rīgas mēra kausu pasniegs jau sesto reizi. To saņems Tautas brauciena pirmo trīs vietu ieguvēji – trīs ātrākie vīrieši un trīs ātrākās sievietes. Rīgas mēra kausu saņems arī trīs ātrākās komandas.  \"Tele2 Rīgas velomaratonā\" spēkiem mērosies arī uzņēmumi. Plecu pie pleca dodoties distancē, uzmundrinot un atbalstot citam citu, paveras iespēja iepazīt kolēģus, saliedēt komandu un dalīt kopīgu prieku par veselīgi un sportiski pavadītu dienu. Uzņēmumi sacentīsies divās kategorijās: ātrākā komanda (ne vairāk kā 12 dalībnieku) un kuplāk pārstāvētais kolektīvs. Trīs plašāk pārstāvētajiem uzņēmumu kolektīviem Tele2 dāvinās īpašus kausus un pārsteiguma balvas. Dalībai \"Tele2 Rīgas velomaratonā\" jau pieteikušies uzņēmumi Latvenergo, Rīgas satiksme, Kolonna Hotels Group, BalticTAXI un daudzi citi. Visās distancēs tiks vērtēts ekskluzīvākā velosipēda īpašnieks un atraktīvākais braucējs, tādēļ dalībnieki aicināti padomāt par divriteņu un apģērba noformējumu. Atzinība tiks draudzīgākajai riteņbraucēju grupai. Īpašas balvas saņems arī Ģimenes brauciena uzvarētāji. Dalības maksa Tautas un Sporta distancēs dažādās vecuma grupās ir atšķirīga. Piesakoties līdz 2. jūnijam, reģistrācijas maksa ir Ls 10 (19 – 60 gadi), Ls 7 (līdz 18 gadiem), Ls 5 (virs 60 gadiem). Tautas distancē var piedalīties no 12 gadu vecuma, savukārt Sporta distancē var startēt riteņbraucēji, kas sasnieguši 17 gadu vecumu. Uzņēmumu komandas aicinātas pieteikties gan cīņai par ātrākās komandas titulu, gan kuplākā kolektīva balvu.", "link": "https://www.delfi.lv/sports/news/tautas-sports/tele2-rigas-velomaratonam-registrejusies-vairak-neka-1500-dalibnieku.d?id=38817387"},
{"title": "Māris Rīmenis: Par viņu runā!", "category": "Sports", "body": "Protams, tas ir Ernests Gulbis. Laikam gan neviens Latvijas sportists individuālajos veidos nav izraisījis tik lielu uzmanību. Hokejs mūsu zemē ir un paliek hokejs, bet Gulbis ir vienīgais, kas spēj konkurēt arī ar šo veidu. Pamatoti, jo viņa sniegums pēdējā laikā bijis žilbinošs. Loti pareizi nupat kādā pasākumā izteicās LOK ģenerālsekretārs Einars Fogelis, kas arī ir liels tenisa fans. Pēc viņa vārdiem, tagad būšot ļoti daudz cilvēku Latvijā, kas kopā ar Ernestu nesuši to smago baļķi. Tā jau pie mums parasti notiek. Ja neveicas, tad vairums ir gatavi piemest pēdējo pagali skarbajā ugunskurā. Ja viss sāk izdoties, tad - jā, es jau to sen teicu, es ticēju utt. Pats gan kaut kā neatminos, ka visi šie gudrīši arī pirms gadiem sešiem būtu braukuši skatīties Gulbi nu kaut vai \"Future\" turnīru līmenī Lielupē. Tad Gulbis vēl bija tīneidžera vecumā, bet jau faktiski tad varēja redzēt, ka viņam ir izcilas dotības. Bet nē - vairums jau runāja, ka panākumi ir nopirkti par naudu, ka tāpat jau nekas no viņa neiznāks un tādā garā. Tā ir dzīves patiesība.  Vai daudz bija līdzjutēju un sporta amatpersonu, kad Gulbis 16 gadu vecumā debitēja Deivisa kausa izcīņas mačā pret Grieķiju Lielupes hallē? Latvija toreiz gan uzvarēja arī bez īpašas Gulbja palīdzības, līdera lomā bija Andis Juška. Toties kur tagad ir dažās aprindās par ļoti perspektīvo uzskatītais Juška un kur tagad ir Gulbis ? Starp citu, Ernests toreiz nu nebūt neizgāzās, kaut pēdējā vienspēlē zaudēja. Pretinieks bija vairāk pieredzējis, fiziski spēcīgāks, bet tehniskajā arsenālā jau toreiz Ernests bija daudz labāks. Gluži vienkārši, spēciņa vēl bija tā pamazāk...  Ar visu šo nenoliegšu, ka Ernests Gulbis ir pretrunīga personība. Tāpat kā viņa tēvs. Tagad gan visi vairāk  runā par tenisista sasniegumiem profesionālajā sportā un ne par viņa attieksmi pret dažiem līdzcilvēkiem. Daudz nievājošu piezīmju Latvijas medijos izpelnījies Ainārs Gulbis un tāpat arī viņa dēls. Pelnīti, nepelnīti, to lai katrs pats spriež. Ja runājam par sasniegumiem tenisa laukumā, tādi Latvijai vēl nav bijuši. Nerunāšu par Larisu Savčenko -Neilandi, kura tomēr uz Latviju pārcēlās jau kā pasaules klases tenisiste.  Kaut Gulbis jau aptuveni no 12 gadus vecuma trenējies Nikija Piliča akadēmijā netālu no Minhenes, tomēr viņš ir un paliek Latvijas produkts. Varbūt netipisks, bet tomēr. Valsts viņa izaugsmē nav pārāk daudz līdzējusi, vairāk tur tēva finansiālais pabalsts. Tenisā vari būt nezin cik talantīgs, ja jaunībā nav pietiekami daudz līdzekļu startam dažādos turnīros un dzīvošanai ārzemēs, par spožu karjeru vari aizmirst. Ir gan daži izņēmumi, sporta akadēmijas Francijā un Spānijā, kur atbalsta arī tādus talantus, kas nav nākuši no turīgām ģimenēm. Mums tā nav un to  var saprast, nekādu garantiju panākumiem nākotnē  nav. Karjera  var neizdoties tādu vai citādu iemeslu dēļ, svītru pāri var pārvilkt arī kāds smags savainojums.  Tagad par attieksmi. Ernesta tēvs ir ieņēmis tādu pozīciju, ka viņam neko un ne no viena šajā valstī nevajag. Grozies kā gribi, pamazām pie tā nonāk arī Ernests. Negribu uzņemties kaut kādu tiesnešu lomu, ir iznācis gana parunāties arī ar sportista tēvu. Un tomēr - vajadzētu tās emocijas un apvainojumus kaut kā nedaudz apslāpēt. Ir vai nav biznesa karš ar kādu te Latvijā, jāatceras viena lieta. Lai kāda būtu mūsu valsts un lai kādi cilvēki te valdītu (izsaimniekotu), diezin vai kādā attīstītā un senā sabiedrībā (Šveice, Vācija utt.)  būtu iespējams tik reibinošs bizness. Tā praktiski nenotiek. Šajā sakarā aicinātu atcerēties, ka ne jau  visi cilvēki Latvijā ir stulbi - to, ko var attiecināt uz dažiem, nekad nevar attiecināt uz visiem.  Piekrītu, daudzi tenisu Latvijā līdz šim nav sapratuši, uzskatījuši to par tādu kā bagātnieku izklaidi un viss. Tomēr ir gana daudz entuziastu, kas domā pavisam citādāk. Ja kas, tad viens no visu laiku slavenākajiem fiziskās sagatavotības treneriem pasaulē Pets Etčeberijs ir ļoti pareizi teicis. \"Daudzi pavisam aplam domā, ka tenisisti maz trenējas. Patiesībā tenisā ir vienas no lielākajām slodzēm pasaules sportā. Kad citu sporta veidu pārstāvji par to pārliecinās, viņu viedoklis mainās.\" Etčeberijs zina ko saka, jo viņa klientu lokā ir (vai bijuši) absolūtais vairums pasaules elites klases tenisistu (Kurjē, Samprass, Agasi, Seleša, Kapriati, Jankoviča, Enāna utt), gan arī citu sporta veidu zvaigznes, īpaši NHL hokejā un golfā. Jā, arī Ernests Gulbis ir konsultējies pie Etčeberija un  šis čīliešu izcelsmes ASV speciālists ir publiski visai atzinīgi izteicies par Ernesta lielo potenciālu tenisā.  Vēl nedaudz par pašu Gulbja spēli. Kritizēt vai analizēt spēli  neviens no mums  vairs nevar. Vienkārši, neviens te Latvijā nekad tādā līmenī tenisu nav spēlējis. To lai dara Ernesta tagadējais treneris Ernāns Gumī, argentīnietis kā nekā arī bijis top 40 pasaulē.  Tīri subjektīvi -Gulbis ir uz viļņa un to apliecina vai katra viņa spēle. Vai kāds negods zaudēt pasaules pirmajai raketei \"Masters\" turnīra ceturtdaļfinālā trijos setos?  Pirmais sets Madridē pret Federeru bija gana pārliecinošs, otrais neizdevās un tika  atdots, taču trešajā visā visumā līdzīga cīņa. Ar nelielu Federera pārsvaru, kas tajā vakarā spēlēja tiešām lieliski. Pārpildītas centrālā laukuma tribīnes, aizņemtas arī visas goda ložas, tajās no Madrides \"Real\" futbolista Raula līdz šovbiznesa zvaigznēm. Vai zināt vēl kādu Latvijas sportistu, kas viens pats ( labi, vēl ir pretinieks tīkla otrā pusē) spētu savākt tik milzīgu auditoriju? Tāda vienkārši nav. Arī pasaulē tagad arvien cilvēku nāk skatīties tieši Gulbi. Ja nu viņam pretim gadās vēl kāda izcila slavenība, tas ir īstais saldais ēdiens.  Jau 23. maijā Parīzē sākies otrais gada \"Grand Slam\" turnīrs \"French Open\". Ernestam nu būtu jābūt izsēto tenisistu vidū un līdzjutēji cerēs uz viņa veiksmīgu spēli. Tam ir visi priekšnosacījumi un ceturtdaļfināls vai pusfināls nebūs nekāds sapņu kalngals. Protams, jāredz izloze, nedaudz ir jāpaveicas, bet tomēr. Pēc Madrides turnīra Ernestam ir nedaudz vairāk nekā nedēļa treniņiem Spānijā un tad jau arī laiks Parīzei. Katrs var teikt ko grib, bet tikai Gulbis popularitātē šogad var konkurēt ar Latvijas hokeja izlasi un Rīgas \"Dinamo\", ja to spēj kāds viens sportists, tad tas tomēr ir kaut kas. Turklāt pavisam netipiski Latvijai tik izteikti profesionālā sporta veidā kā teniss, kur konkurence pasaulē ir milzīga.", "link": "https://www.delfi.lv/sports/news/analysis/maris-rimenis-par-vinu-runa.d?id=31922049"},
{"title": "Māris Rīmenis : Lāčādu dalīja, kamēr pats lācis vēl mežā", "category": "Sports", "body": "Tā šoreiz iznāca attiecībā uz mūsu tenisistiem. Kādas tik nebija prognozes, cik tālu tiks Ernests Gulbis un Anastasija Sevastova! Vairāki mūsu žurnālisti aizbraukuši uz Parīzi un nu tik būs uzvaru vārsmas! Svētdienas pēcpusdiena gan visus stipri piebremzēja – abi mūsējie zaudēja. Grūti spriest par Anastasijas Sevastovas maču, jo to neredzēju. Zaudējums zviedrietei Johanai Larsonei itin pārliecinošs 2 - 6 un 2 - 6. Tas nekas, ka zviedriete pasaules WTA reitingā ir tikai otrā simta sākumā. \"Grand Slam\" tomēr ir īpaši turnīri un tiem arī speciāli jāgatavojas. Sevastovai bija teicams sniegums maija sākumā Eštorilā, bet jau Strasbūrā neklājās tik labi. Zaudējumu gan nevajag uztvert kā traģēdiju vai arī stipri negaidītu - Larsone arī māk spēlēt tenisu un faktiski pamatturnīrā to pieprot visi un visas.  Daudz lielāku rezonansi sabiedrībā noteikti atkal izraisīs Ernesta Gulbja zaudējums. Vai tas ir negaidīts, pat abstrahējoties no gūtā kājas savainojuma otrā seta sākumā? Ja atceramies Ernesta sniegumu vēl nesen atpakaļ Romas un Madrides \"Masters\" turnīros, tad - jā, neveiksme ir negaidīta. Bet arī pats sniegums Gulbim tur tomēr bija pārliecinošāks. Žuljēns Beneto jau noteikti nebija tas vieglākais pretinieks, kāds varēja trāpīties pirmajā kārtā izliktajam tenisistam. Labi, Nadalam francūzis konkurents nebūtu, par pārējiem es neesmu tik drošs. Beneto tāpat savulaik spēlējis \"French Open\" ceturtdaļfinālā, gana pieredzējis un fiziski izturīgs. Kur citur, ja savas valsts nozīmīgākajā turnīrā viņam parādīt labāko sniegumu un kurām  gan citām sacensībām viņam tik nopietni gatavoties? Beneto ir uzvarējis arī Federeru, ko gan es vairāk nodēvētu par nejaušību. Toties \"Roland Garros\" laukumos viņš tāpat vien nepiekāpsies. Ja pretinieks neparāda ļoti labu spēli, tad Beneto savu iespēju var arī nepalaist garām. Svētdien notika tieši tā.  Var jau runāt par Ernesta Gulbja kājas savainojumu un tas tiešām traucēja viņam vēlāk līdzvērtīgi spēlēt un skriet. Izstāšanās trešā seta sākumā laikam gan ir pareizs lēmums, jo pēc divām nedēļām taču sāksies sezona zāles laukumos.  Ernestam būs jāspēlē \"Queens Club\" ( pēc jaunā nosaukuma AEGON) turnīrā un pēcāk no 21.jūnija  jau Vimbldonā. Iedzīvoties vēl nopietnākā savainojumā nebūtu prāta darbs. Augšstilba muskuļa sarāvums varbūt arī nav tā trakākā trauma, tomēr kādu laiciņu noteikti Gulbis ar pilnu slodzi nevarēs trenēties.  Vai Gulbis būtu uzvarējis Beneto , ja nebūtu iedzīvojies savainojumā? Negribu prognozēt, katrā ziņā pirmais sets ne par ko labu neliecināja un arī otrā sākumā Beneto jau bija ieguvis breiku. Nepārliecinošas pirmās izspēles mačā, jau it kā uzvarēta punkta atdošana sākumā un tas liecināja par nestabilitāti. Beneto , gluži pretēji, ieguva pārliecību par sevi un arī līdzjutēju atbalsts tribīnēs viņu spārnoja. Pirmajā mačā Gulbis noteikti nebija tik labā formā, kā vēl pavisam nesen \"Masters\" turnīros. Var jau būt, ka nedaudz nenovērtēja pretinieku, bet ar pusspēku uzvarēt trijos setos nevar. \"Grand Slam\" tomēr ir pavisam cita specifika un nedaudz arī jāpaveicas, nevar katru spēli aizvadīt ar maksimālu atdevi, beigās tāpat spēciņi aptrūksies.  Kā nesen teica viens tenisā zinošs cilvēks, viņš paredz Gulbim veiksmīgu Vimbldonas turnīru. Ar nosacījumu, ka tiks uzlabota spēle no gaisa, jo šis elements joprojām nepārliecina. Svētdien Gulbim turklāt  nekādi nepadevās pirmā serve - pārāk bieži tā bija neprecīza. Ja nestrādā viens no galvenajiem ieročiem, tad tas dod krietnu handikapu pretiniekam. Tāpat Beneto ļoti labi uzminēja un ķēra Gulbja saīsinātos sitienus. Mierīgs, nosvērts - par mūsējā pretinieku šodien var teikti tikai tos labākos vārdus.  Patiesību sakot, ar izlozi Gulbim  ne pārāk paveicās, jo izliktajam spēlētājam tā tomēr varēja būt labāka. Beneto noteikti ir viens no stiprākajiem, ko kādam izliktajam varēja ielozēt pretim un līdzīgi būtu arī otrajā kārtā ( Leonardo Maijers vai Sergejs Stahovskis), turklāt arī Marins Ciličs trešajā kārtā ir viens no cietākajiem riekstiem māla laukumos. Par Gulbi nesen kā bija ļoti liela interese un labas atsauksmes arī Latvijā, taču šī neveiksme atkal daudziem var mainīt viņu nostāju. Tenisā gan tā notiek un  visu laiku uz viļņa nespēj būt pat paši izcilākie tenisisti, kaut viņiem neveiksmes ir relatīvi daudz retāk. Par Gulbi daudz interesējas arī Rietumos un par to liecina arī daudzās intervijas pēdējā mēneša laikā. Ernesta maniere par visu pajokot arī ir radījusi daudz tenku. Vairākas šādas intervijas ir pārtulkotas arī Latvijas interneta vidē un katrs tad var domāt, ko grib. Vai nu pasmieties, vai arī aizdomāties nedaudz dziļāk.  Gulbis noteikti nespēlē naudas dēļ un viņam nevar pārmest arī necīnīšanos. Tikpat labi viņš svētdien Parīzē varēja atteikties spēlēt tālāk jau otrā seta vidū pēc iegūtā savainojuma. Gulbis vēl  mēģināja ko mainīt, sāka vairāk riskēt, bet pret Beneto tas negāja cauri. Ja vienam kaut kas kaiš, tad tehniski tam jābūt ļoti pārākam par pretinieku, lai uzvarētu. Nesen savainojumu spēlē pret Gulbi guva arī māla laukumos tik neparocīgais Alberts Montanjess un kopš tā brīža spēle faktiski bija vienos vārtos.  Šoreiz cietušā lomā mūsu pašu tenisists un jācer uz drīzu atlabšanu. Pēc tādām neveiksmēm bieži vien atkal seko lidojums uz augšu. Reitingā daudz Gulbis nezaudēs un arī Vimbldonā viņam tāpat vajadzētu būt izlikto spēlētāju vidū. Ne vienmēr tas garantē tos vājākos pretiniekus pirmajās kārtās, bet reize reizei nelīdzinās un var arī paveikties.", "link": "https://www.delfi.lv/sports/news/analysis/maris-rimenis-lacadu-dalija-kamer-pats-lacis-vel-meza.d?id=32061993"},
{"title": "Māris Rīmenis: Visas emocijas futbolam!", "category": "Sports", "body": "Sportā nekad nav garlaicīgi, vienalga , kas par ko interesētos. Arī tagad – pasaules čempionāts hokejā beidzies, nupat arī LBL finālsērija, \"Giro d'Italia\" velobrauciens, bet \"French Open\" tenisā vēl turpinās. Tiesa, bez mūsu sportistu līdzdalības. Lai ko neteiktu par šiem pasākumiem, galvenais notikums šovasar tomēr būs Pasaules kausa izcīņas finālturnīrs futbolā. Par futbolu runā un runās vienmēr. Nekā populārāka par pasaules kausa finālturnīru nav. Globālā mērogā par to vislielākā interese un arī plašākais skatītāju loks. Televīzijas skatītāju auditorijas ziņā šim sarīkojumam zaudē gan olimpiskās spēles, gan pasaules čempionāts vieglatlētikā, tāpat pasaules kauss regbijā, F- 1, par citiem sarīkojumiem nemaz nerunājot.  Līdz lielā futbola sākumam vēl desmit dienas, bet jau tagad ir pastiprināta interese par komandu gatavošanos un to sastāviem finālturnīrā. Lielākais trieciens laikam gan vāciešiem - viens vārtsargs izdarījis pašnāvību, otrs savainots, nevarēs spēlēt arī galvenais dispičers Mihaels Ballaks. Redzēsim, vai arī šādā sastāvā izteikti spēcīgā finālturnīru komanda Vācija spēs tikt kaut vai līdz ceturtdaļfinālam. Vismaz uz papīra daudz labākas ir vairāku citu komandu izredzes. Spānija, Brazīlija, Argentīna, Anglija - šīs izlases visbiežāk tiek minētas galveno favorītu vidū un par to liecina arī bukmeikeru prognozes. Eiropas čempioniem spāņiem labs un saliedēts sastāvs, kaut  viens turnīrs nelīdzinās otram un tiklab spāņi var arī paklupt DĀR. Brazīlija ir Brazīlija un te lieki komentāri nav vajadzīgi, kaut šī izlase zvaigzņu ziņā noteikti atpaliek no iepriekš redzētajiem sastāviem. Argentīna? Izlasē ir pasaules labākais futbolists Lionels Mesi un apvienojumā ar daudziem citiem talantiem tas jau ir varens spēks. Pats Mesi cildina treneri Maradonu un arī publiski nupat intervijā ir ļoti labi izteicies par izlases vadītāju, kaut daudziem ir citāds viedoklis. To labi parādīs finālturnīrs un ja argentīniešiem neizdosies tikt kaut pusfinālā, Maradona var arī pazaudēt amatu. Mesi atzinis, ka individuāli viņš jau ieguvis jau faktiski visas balvas futbolā ( klubu līmenī) un nu viņa mērķis ir uzvara pasaules klausa izcīņā kopā ar valsts izlasi.  \"Mūsu satrauktajā pasaulē par visu vairāk vajadzīgas pozitīvas emocijas un tās vislabāk dāvā futbols,\"- tā nupat jau Dienvidāfrikas Republikā izteicies FIFA prezidents Zeps Blaters.  Šveicietis ir labs diplomāts un šoreiz viņš trāpījis naglai uz galvas. Ieguvēja noteikti būs arī rīkotājvalsts, jo izdarīti milzīgi ieguldījumi infrastruktūrā, tāpat stadionu attīstībā. Finālturnīrs beigsies, bet uzbūvētais paliks, kaut tik vietējie mācētu saimniekot. Pasaules kausa izcīņa pirmo reizi Āfrikā, kaut nevarētu teikt, ka DĀR nebūtu lielu pasākumu rīkošanas pieredzes. Sportā tas attiecas uz tur jau notikušo pasaules kausa izcīņu regbijā. Turnīrs bija sarīkots godam un, grozies kā gribi, pasaules kauss regbijā pasaulē ir ceturtais lielākais sporta sarīkojums pēc globālās auditorijas. Turklāt atcerēsimies, DĀR regbisti ir arī pasaules kausa ieguvēji, futbolā uz kaut ko tādu gan viņi laikam nevar cerēt.  Jautājums ir arī par Āfrikas komandu iespējamiem pārsteigumiem pasaules kausa finālturnīrā. Faktiski pat ne pārsteigumiem (kāds ir bijis vienmēr), bet par sensāciju.  Vai tā notiks, nezina neviens. Kamerūna, Gana, Kotdivuāra, Nigērija - tās visas ir spēcīgas komandas ar individuāli izciliem futbolistiem. Samjuels Eto'o atzinis, ka viņi ir gatavi finālturnīram un arī lieliem pārsteigumiem, kaut Kamerūnai nav tā vieglākā  apakšgrupa ( Nīderlande, Dānija, Japāna).Tas pats noteikti attiecas uz Kotdivuāru, kam jāspēlē kopā ar Brazīliju un Portugāli. Ja par turnīru kopumā un komandu izredzēm, tad nedrīkstam aizmirst allaž sīksto Itāliju, tehnisko Portugāli un meistarīgo Nīderlandi. Holandiešiem gan parasti tā pati vaina kā angļiem - viņus min favorītu vidū, bet kaut kā tas finālturnīrs neizdodas. Pareizāk teikt - holandieši parasti ļoti labi iesāk, bet pēcāk aizvada kādu neveiksmīgu play-off spēli un tad jau otrais mēģinājums netiek dots. Izlase gan allaž demonstrē ļoti tīkamu kombinācijām bagātu uzbrukuma futbolu, kas patīk ne tikai savas valsts līdzjutējiem vien.  Gan jau finālturnīrs atnesīs gan pārdzīvojumus, gan neaizmirstamus mirkļus un emociju noteikti netrūks. Šoreiz rīkotāji ir daudz padomājuši arī par kultūras programmu, turklāt ne tikai apmeklētājiem vien. 10.jūnijā, dienu pirms atklāšanas spēles  notiks grandiozs koncerts ar daudzu izcilu zvaigžņu piedalīšanos. Nav jēgas nosaukt vietējās slavenības, taču netrūks arī pasaules mēroga izpildītāju.   u.c zvaigznes uzstāsies svinīgajā koncertā, ko ar televīzijas starpniecību redzēs arī visā pasaulē. Futbols ir un paliek sporta karalis, bet pat futbola dzīves vadītāji saprot, ka blakus futbolam jādod  kāda pievienotā vērtība arī citai mērķauditorijai. Ja tā notiek, var nešaubīties, ka pasaules kauss futbolā kļūs par šī gada lielāko sarīkojumu pasaulē, lai ko arī neteiktu politiķi vai kādu citu šovu rīkotāji. Kopējās auditorijas ziņā pasaulē futbolu nekas nespēj pārspēt.", "link": "https://www.delfi.lv/sports/news/analysis/maris-rimenis-visas-emocijas-futbolam.d?id=32209389"},
{"title": "Māris Rīmenis: Bez Gulbja un minimālām cerībām Vimbldonā", "category": "Sports", "body": "Šī gada Vimbldonas tenisa turnīrs būs lielā futbola ēnā. Futbols ir sporta karalis un Pasaules kausa finālturnīrs notiek reizi četros gados. Vimbldona gan ir gada prestižākais \"Grand Slam\" tenisa turnīrs, tomēr Ernests Gulbis savainojuma dēļ atsaucis savu līdzdalību un tas krietni mazina mūsu līdzjutēju interesi. Vēl jo vairāk tāpēc, ka Anastasijai Sevastovai ļoti nav paveicies ar izlozi. Par Sevastovu viss skaidrs - sliktāka izloze gandrīz vai nebija iespējama. Ja nu vienīgi vēl pretiniecēs dabūt kādu no māsām Viljamsām. Beļģiete Žustīne Enāna ir viena no turnīra galvenajām favorītēm, turklāt pamatīgu spēļu un uzvaru pieredzi lielajos turnīros. Jā, varbūt Enāna būs vairāk nogurusi pēc nupat uzvarētā iesildīšanās turnīra, taču šim faktam būs minimāla nozīme. Vienīgā cerība, ka spēle notiks kādā no galvenajām arēnām un to varēs palūkot ja ne TV, tad vismaz kādā no pieejamām interneta tiešraidēm. Liepājniecei vienkārši jāmēģina parādīt savu labāko sniegumu un viņa nedrīkst domāt par pretinieces tituliem - tikai tā iespējams pacīnīties ar Žustīni Enānu.  Nedomāju, ka Enāna būtu pati galvenā pretendente uz čempiones titulu sieviešu vienspēlēs, bet viena no favorītēm noteikti. Kas vēl ? Noteikti abas māsas Viljamsas, beļģiete Kima Klaistersa, kāda no krievietēm, arī austrāliete Samanta Stosūra. Ja Stosūra spēlēs tikpat labi un droši kā nesen Parīzē, pēc spēles stila viņa pat būtu jāuzskata par galveno favorīti. Labi uzbrukuma sitieni, spēle pie tīkla - tieši tas , kas vajadzīgs Vimbldonai. Te gan jāņem vērā arī psiholoģiskā spriedze, kas šajā leģendārajā turnīrā un vēl centrālajā arēnā esot vislielākā.  Ne visi un visas ar to spēj tikt galā.  Pieaugušo konkurencē Latviju pārstāvēs vien divas sportistes. Dubultspēli Anastasija Sevastova aizvadīs kopā ar  krievieti Kuļikovu, bet Līga Dekmeijere - ar čehieti Kvitovu. Šādiem duetiem arī grūti tiekties pēc lieliem panākumiem, īpaši ja  Dekmeijeres duetam jau pirmajā kārtā jātiekas ar  krievieti Kuzņecovu un francūzieti Rezai. Visa galvenā vērība Vimbldonā tik un tā tiek vienspēlēm. Šo gadu gaitā ir ļoti audzis turnīra prestižs un arī prēmiju naudas. Labi, nerunāsim par amatieru sportu un laiku pirms vairāk nekā simts gadiem. Profesionālā tenisa attīstības pirmajā gadā  1968.gada Vimbldonas čempione saņēma 750 mārciņas, vīriešu turnīra uzvarētājs divus tūkstošus. Naudai gan bija nedaudz lielāka vērtība, bet tāpat tie ir gana nesalīdzināmi jēdzieni. Šogad uzvarētāji vienspēlēs saņems apaļu miljonu sterliņu mārciņu un tā tiešām ir smuka naudiņa pat pēc nodokļu nomaksas. Vēl pērn čempioniem bija 850 tūkstoši mārciņu, pieaugums krietns, par 17,6 procentiem. Un tas laikā, kad pasaulē vēl daudzviet cīnās ar finansu krīzes radītajām sekām. Patiesībā krīze jau laikam tāds stiepts jēdziens dažādām atrunām, - profesionālajā tenisā, sponsoru piesaistē nav absolūti nekādas krīzes. Šogad Vimbldonā kopējais balvu fonds jau sasniedz 13,7 miljonus mārciņu - šī nauda tiek izmaksāta prēmijās sportistiem un vienspēlēs pat pirmās kārtas zaudētāji saņem 11,2 tūkstošu mārciņu. Balvu fonds ir viena lieta, kopējais turnīra budžets ir krietni lielāks, jo vēl taču tiesnešu darba, oficiālo personu, arēnas īres, transporta , ēdināšanas ( sportistiem, tiesnešiem) izmaksas utt.  Par vīriešu turnīru un to favorītiem. Interesanti, ka šogad ne pārāk daudzi paredz Rodžera Federera un Rafaela Nadala iespējamo finālu, kaut pēc izlozes abi ātrāk savā starpā nevar  tikties. Pārāk nestabils palicis Federers, kaut Vimbldona un uzvara tajā ir noteikti viņa galvenais mērķis šovasar. Nadalu būs nogurdinājusi veiksmīgā ( bet ilgā) māla laukumu sezona. Zaudējumi dažos mazajos turnīros gan vēl par kaut ko īpaši neliecina un tomēr. Vairums citu spēlētāju ir guvuši tādu pārliecību, ka var uzvarēt arī Federeru un zāles laukumos noteikti arī Nadalu. Agrāk tam vairāk traucēja psiholoģiskas faktors, tagad tādas bijības vairs nav.  Astotdaļfinālā Federeram krietni nervus varētu pabojāt Felisiano Lopess, vēlāk iespējama tikšanās ar tik ļoti neparocīgo Tomašu Berdīhu. Tie gan arī  tikai varianti, jo ne visi var  pārvarēt pirmās kārtas. Rafaelam Nadalam noteikti trešajā kārtā būtu nopietns pārbaudījums - mūsu pašu Ernests Gulbis. Vien žēl, ka Gulbis atsaucis savu līdzdalību Vimbldonā, jo nav jēgas iedzīvoties vēl vienā kājas savainojumā. Parīzē gūtā trauma gan apārstēta, bet kurš var dot garantiju, ka atkal kaut kas līdzīgs nenotiks un katra turpmākā reize parasti ir sāpīgāka un prasa ilgstošāku ārstēšanu. Savainojuma dēļ arī pietrūkās treniņu un iesildīšanās turnīra prakses zāles laukumos. Par nepiedalīšanos Gulbis pazaudēs vien 45 punktus un tāpat viņam vajadzētu būt izlikto spēlētāju vidū \"US Open\". Zāles laukumos šogad Ernests tā arī nespēlēs un jau jaunnedēļ sāks gatavoties ASV tūrei, kas beigsies ar \"US Open\". Treniņi uz cietā hard seguma un pēcāk jau vairāki iesildīšanās turnīri Ziemeļamerikā un tad Ņujorka.  Nobeidzot par gaidāmo vīriešu vienspēlēs Vimbldonā -  labas izredzes te noteikti būs arī Fernando Verdasko, Novākam Džokovičam, Endijam Rodikam, Džo Vilfrīdam Congam, Endijam Marejam un tāpat Robinam Sederlingam. Nedrīkst aizmirst arī garo Džonu Isneru, kura arsenālā tagad ir ne tikai graujoša serve vien. Vimbldonas zāle gan ar katru gadu paliek nedaudz lēnāka, jo citādi vīriešu tenisā ar milzīgo bumbas lidojuma ātrumu vispār vairs nebūtu nekādu izspēļu, tik serve un viens divi sitieni. Skatītājiem interesantāk un tagad cerības ir arī ne tik izteiktajiem uzbrukuma tenisa piekritējiem.", "link": "https://www.delfi.lv/sports/news/analysis/maris-rimenis-bez-gulbja-un-minimalam-ceribam-vimbldona.d?id=32607407"},
{"title": "Māris Rīmenis: Vimbldona ar pārsteigumiem un cerībām", "category": "Sports", "body": "Šīs nedēļas beigās beigsies visslavenākais no visiem četriem \"Grand Slam\" tenisa turnīriem - Vimbldona. Pieaugušo konkurencē mūsējiem nekas īpašs neizdevās, Ernests Gulbis savainojuma dēļ pat atteicās spēlēt, taču patīkamus pārsteigumus sagādāja jaunais Miķelis Lībietis. Par junioriem interese kopumā ir daudz mazāka, tomēr ja pašu sportists spēj negaidīti pārsteigt, ir patīkami. Miķelim Lībietim kā pēdējam izdevās iekļūt kvalifikācijas turnīrā, tur izcīnītas divas uzvaras un pēcāk viens no lielākajiem pārsteigumiem pamatturnīra pirmajā kārtā. Pieveikts ar ceturto numuru izliktais Peru sportists Duilio Bereta, turklāt  dramatiskā spēlē. Miķelis atvinnēja četras mačbumbas un trešajā  setā triumfēja ar 15 pret 13. Viņam lieliski rādītāji arī neatvairāmo servju ziņā ( 21) , tāpat tīri uzvarētās izspēlēs - 51. Jā, var jau teikt , ka Peru tenisists labāk spēlē māla seguma laukumos (\"French Open\" bija pusfinālā), tomēr viņš arī pieaugušo konkurencē spējis iekļūt ATP reitinga pirmajā tūkstotī.  Nevajag uzreiz arī celt degunu mākoņos, taču  Miķelis ir gana neordinārs tenisists, kurš var labi nospēlēt ātrā seguma laukumos. Spēcīga serve, uzbrukuma teniss ir viņa spēcīgākie ieroči. Miķelis nav trenējies nezin kādās akadēmijās, nācis no Cēsu puses un viņa (tāpat kā brāļa) tenisa iemaņas izkopis tēvs Valdis Lībietis. Kas zina, kā viss izvērstos, ja līdzekļu būtu vairāk un jau mazotnē varētu patrenēties kādā no atzītajām tenisa akadēmijām. Miķelim šis nebija pirmais junioru turnīrs \"Grand Slam\" līmenī (spēlējis pat Austrālijā), taču veiksmīgākais gan. Gribi negribi, bet nākamgad jāsāk spēlēt pieaugušo konkurencē, jo juniori tenisā ir tikai vecumā līdz 18 gadiem. Vispirms jācīnās \"Future\" līmenī, jāgūst pirmie ATP punkti un palēnām jāsitas uz augšu. Vai to var izdarīt bez ievērojamiem līdzekļiem? Grūti, ļoti grūti, taču nevar uzreiz apgalvo arī pretējo. Ir jau viens otrs atbalstītājs Miķelim arī Cēsu pusē, taču kopējais profesionālā tenisista budžets prasa vēl lielākas investīcijas.  Otrajā kārtā Miķelis gan Vimbldonā trijos setos zaudēja Slovākijas tenisistam, taču vērtīgākais ir iegūtā pieredze un jaunās atziņas. Pati galvenā - spēle nav zaudēta pat bezcerīgās situācijās. Kvalifikācijā pret vācu tenisistu Miķelis atspēlēja septiņas mačbumbas, vēlāk pret peruāni -četras ! Izdarīt to divās spēlēs viena turnīra laikā - tas nemaz negadās tik bieži. Ja tā ir noticis, tad ar psiholoģiju vismaz šajā turnīrā Miķelim viss bijis kārtībā. Agrāk - jā, varbūt pat nesavaldība un pārlieku liela nervozitāte patraucējusi vienā otrā spēlē, bet šoreiz tā nebija. Ikvienā sporta veidā psiholoģijai ir liela nozīme, kur nu vēl individuālajā tenisā.  Kopumā šī gada turnīrs atnesis ne vienu vien pārsteigumu un arī gluži vai neticamu rekordu vīriešu vienspēlēs. Te ,protams, ir runa par Džona Isnera un Nikolasa Maū spēli pirmajā kārtā, kad piektais sets beidzās ar 70 pret 68 amerikāņa milža labā! Ja pēdējais sets ilgst nedaudz vairāk par astoņām stundām, tad tas jau ir kaut kas prātam neaptverams. 113 neatvairāmas serves Isneram, 103 pretiniekam, rekordi arī tīri uzvarēto bumbu ziņā utt. Skaidrs, ka nākamajā dienā arī uzvarētājs vairs nebija nekāds cīnītājs, taču  mačs  paliks atmiņā ne tikai abiem sāncenšiem vien.  Endijs Rodiks zaudējis taizemietim, vēl viens otrs negaidīts rezultāts, taču vīriešiem kopumā to pārsteigumu šoreiz tik daudz nav. Ja palūko ceturtdaļfinālu, tad tajā iekļuvuši visi četri pasaulē labākie tenisisti., tāpat vēl Sederlings , Conga un Berdīhs. Rodžers Federers tiek uzskatīts par galveno favorītu, kaut viņam var plāni klāties pret tradicionāli neparocīgo Tomašu Berdīhu. Rafaels Nadals pagaidām īpaši nepārliecina, kaut uzvaras gūst. Pārsteigumu arī šajā turnīrā spējīgs sagādāt Robins Sederlings un izšķirošās spēles solās būt interesantas.  Sievietēm favorītu lomā bija māsas Viljamsas, lielāko pārsteigumu autores laikam gan ir igauniete Kaija Kanepi un bulgāriete Cvetana Pironkova. Pirmajā kārtā Kanepi  spēja uzvarēt agresīvo austrālieti Samantu Stozūru un igauniete  veiksmīgi aizkļuva līdz ceturtdaļfinālam. Varēja iekļūt arī pusfinālā, ja izmantotu mačbumbas pret čehieti Kvitovu.  Taisnības labad gan jāteic, ka pēc Stozūras igaunietei pretiniecēs nebija kāda ekstraklases spēlētāja un šajā ziņā veiksme bija Kanepi sabiedrotā. Savukārt Pironkova pēc uzvaras pār Bartoli ceturtdaļfinālā pārspēja arī pieckārtējo čempioni Venusu Viljamsu un tā ir īsta sensācija.  Čehiete Petra Kvitova sagrāvusi Karolīnu Vozņiacki, kas gan spēlē pārāk mīksti un akurāti zāles laukumos. Te vajadzīga lielāka agresija, ar cīnītājas raksturu reizēm gan nepietiek. Vai zināt, kā pēdējā laikā Vozņiacki trenē agresivitāti , tāpat izturību un kājdarbību? Sparingo boksa ringā ar kādreizējo dāņu profesionālo bokseri  Madsu Larsenu un dara to patiesi azartiski. Pat līdz kārtīgi pārsistam degunam un citiem sīkākiem savainojumiem. Toties bokss tagad ietilpst viņas treniņu procesā, ko akceptējis arī tēvs Pjotrs. Sieviešu tenisā kaut kas nebijis un redzēsim, vai tas dos augļus. Lai uzvarētu kādā no lielajiem \"Grand Slam\" turnīriem, Karolīnai visvairāk gan laikam pietrūkst agresijas un arī sitienu spēka. Daudzi eksperti tieši tā arī teic - kamēr šie trūkumi netiks novērsti,  \"Grand Slam\" titulu poļu izcelsmes Dānijas tenisistei neredzēt.  Kārtējā klasika sievietēm bija divu Beļģijas tenisistu Kimas Klaistersas un Žustīnas Enānas duelis astotdaļfinālā, kas beidzās ar Kimas uzvaru.  Ja agrāk nedaudz biežāk savstarpējās spēlēs uzvarēja Enāna, tad pēc abu atgriešanās tenisā nereti veiksmīgāka ir Klaistersa. Tiesa, jau ceturtdaļfinālā viņai nācās  smagi pacīnīties ar Veru Zvonarevu un beigās uzvarēja krieviete. Tas tikai liecina, ka tenisā bieži notiek negaidītas lietas. Protams, šoreiz Vimbldonu stipri vien aizēno Pasaules kausa finālturnīrs futbolā, bet arī šogad interese Londonā par tenisu ir liela. Futbola izlase brauc mājās no DĀR, varbūt britus spēs iepriecināt Endijs Marejs ?", "link": "https://www.delfi.lv/sports/news/analysis/maris-rimenis-vimbldona-ar-parsteigumiem-un-ceribam.d?id=32746619"},
{"title": "Māris Rīmenis: Futbols ārpus laukuma", "category": "Sports", "body": "Pasaules kausa finālturnīrā atlikušas vien četras spēles. Šoreiz ne par prognozēm un komandu izredzēm, jo visas tās var sabrukt kā kāršu namiņš. Futbols bieži vien ir neprognozējams un ar to arī interesants. Vairāk par to, kas ir ārpus futbola laukuma un kā katrā valstī reaģē uz notikumiem. Grūti pat pateikt, tieši kurā valstī tagad ir vislielākais futbola bums. Varēja būt Brazīlijā, bet izlase jau izstājusies un tas pats attiecas uz Argentīnu. Dienvidamerikas kanti vēl notur tikai salīdzinoši mazā Urugvaja. Tik mazai valstij  tikt pusfinālā - tas ir varens sasniegums un tautieši to prot novērtēt. Kopumā no pusfinālistēm pagaidām vislielākais bums laikam gan jūtams Vācijā  Berlīnē vien  izlases spēļu laikā  viena no lielākajām (17.jūnija) ielām pie Brandenburgas vārtiem ir slēgta un tur uzstādīti gigantiski TV ekrāni. Cik bija kopā tautas spēles laikā ar Argentīnu? Noteikti tuvu miljonam, jo faktiski nebija kur ābolam nokrist. Visu to līdzjušanu vēl fiksē TV kameras un attiecīgi vēlāk piespēlē futbola studiju laikā. Metro stacijās jau visu čempionāta laiku uz elektroniskā tablo ik pa brīdim parādījās informācija par aktuālās spēles (ne jau tikai Vācijas) rezultātu un kaut kas tamlīdzīgs notiek daudzviet.  Vācijas izlase pašlaik savās mājās ir ļoti populāra un liels ir trenera Joahima Lēva nopelns. Faktiski jaunākā komanda no favorītēm, bet demonstrē ļoti atzīstamu spēli. Jau iepriekšējā pasaules kausa finālturnīrā savās mājās Vācija iekaroja līdzjutēju sirdis un tagad šī saikne : izlase - tauta attīstījusies vēl vairāk. Vācijas kanclere stadionā klātienē vēroja ceturtdaļfināla spēli un tas tikai apliecina futbola nozīmību vairumā pasaules valstu. Protams, tā ir arī daļa no savas PR kampaņas, kā citādi.  Kaut kas līdzīgs notiek Spānijā un to var redzēt daudzajos sižetos, ko finālturnīra laikā sūta dažādas aģentūras. Izlases atribūtika ik visur, visu darbu pakārtošana spēļu laikiem, līdzjušana pie lielajiem ekrāniem un pēcāk masveida tautas iziešana ielās pēc veiksmīgām spēlēm. Pagaidām Spānijā gan arī nav nekādu lielu incidentu , ko nevarēja teikt par Čīli spēļu dienās.  Nīderlande arī nekādi neatpaliek no citām pusfinālistēm, bet fanu ziņā DĀR noteikti ir pirmajā vietā. Stadioni gluži vai oranži spēļu dienās un to var arī saprast - DĀR ir ļoti daudz būru, holandiešu ieceļotāju. Tieši futbolā gan tas mazāk attiecas uz pašiem spēlētājiem, bet regbijā - ļoti izteikti. Oranžā līdzjutēju armāda pārvietojas no vienas spēļu pilsētas uz otru un skats ir visai iespaidīgs. Plus vēl no dzimtenes atbraukušie tūristi, neiztrūkstošie holandiešu līdzjutēju orķestri.  Futbols ir varens tieši ar savu milzīgo līdzjušanu, lai ko mēs neteiktu par hokeju. Jā, arī tas ir skaisti un labi, bet tie tomēr ir nesalīdzināmi jēdzieni, pavisam cits mērogs. Katrs atsevišķs indivīds varbūt arī daudzu valstu faniem nav tik izcils kā labākie Latvijas hokeja līdzjutēji, bet kopumā aina ir grandioza. Derības, runas par futbolu gan darbā un atpūtā - tas viss pieder pie lietas un arī Latvijā  šo aizvadīto mēnesi  tā ir galvenā sarunu tēma par sportu. Katram arī šeit ir sava iecienītākā izlase un TV pārraižu auditorija ļoti liela, turklāt ne jau tikai vīriešu auditorija vien. Gluži vai balta skaudība pārņem par tām valstīm, kuru izlases spēlē finālturnīrā. Latvijai tikai vienreiz izdevies piedalīties tāda veida forumā, kaut Eiropas čempionāts , protams, ir  vienu pakāpi zemāk. Nu var tikai sajūsmināties par tādu mazo valstu iespēto, kā Slovēnija,  Urugvaja vai Slovākija.  Papildus  visam - milzīgā peļņa no futbola un visvairāk tas attiecas uz pasaulē vadošo sporta organizāciju FIFA. Domāju, ka FIFA budžets ir lielāks par vienu otru mazāku un nabadzīgāku valsti, jo peļņa ir milzīga. Vien izbrīna, ka FIFA ir tika krasa nostāja pret dažādiem jauninājumiem, kas attiecas uz tiesāšanu. Nu cik var runāt, ka tiesneši ne vienmēr  spēj pieņemt pareizos lēmumus. To lieliski pierādīja arī šis finālturnīrs. Neieskaitīti vārti, nepareizi noteiktas aizmugures, nenovērtēti vai pārspīlēti pārkāpumi. Skaidrs, ka ne katru epizodi vajag skatīties video, jo tad spēles stipri ievilktos. Un tomēr - kas traucē video skatīties vārtu līniju vai arī izvietot vēl vienu tiesnesi aiz vārtiem, kā tas bija Čempionu līgā? Vai arī izmantot video, lai pareizi noteiktu pārkāpumu (vai simulāciju) soda laukumā? Labākais piemērs nav tālu jāmeklē - pasaules kausa finālturnīrā  regbijā strīdīgos momentos jau izmantoja video un tas krietni palīdz. Regbijs pat no tiesāšanas viedokļa bieži  ir sarežģītāks, jo ej nu nosaki, kas notiek tajā burzmā , vai bumba ir bijusi piezemēta (un piespiesta kaut uz mirkli zemei) vai nē. Bija video un nekādu domstarpību vairs neradās, turklāt vidēji mačā vairāk par divām - trim reizēm jau tas nav nepieciešams.  Kādēļ FIFA stūrgalvīgi visu laiku uzsver cilvēcisko faktoru tiesāšanā un tā burvību, bet norobežojas no jaunajām iespējām, nesaprotu. Vēl gan ir runas par speciālu čipu iestrādāšanu bumbās un tad varētu pavisam droši pateikt, vai bumba šķērsojusi vārtu līniju vai nē. Bet te atkal traucē kāds komerciālais faktors. Ne visās valstīs spēlē ar adidas bumbām kā finālturnīrā un var sākties dažādi interešu konflikti, jo arī sporta preču ražotājfirmas savā starpā nav draudzīgas. Faktiski tieši tiesāšana šoreiz ir tā darvas karote medus mucā, futbols kā tāds līdz šim bijis baudāms, interesants un aizraujošs.", "link": "https://www.delfi.lv/sports/news/analysis/maris-rimenis-futbols-arpus-laukuma.d?id=32868653"},
{"title": "KHL algu griesti nākamajā sezonā būs 700 miljoni rubļu", "category": "Sports", "body": "Spēlētāju algu griestu summa nākamajā sezonā būs 700 miljonu Krievijas rubļu (13,2 miljonu latu) apmērā, intervijā laikrakstam \"Sport-Ekspress\" pavēstīja Kontinentālās hokeja līgas (KHL) viceprezidents Vladimirs Šalajevs. Piedevām atšķirībā no iepriekšējās sezonas klubi varēs neattiecināt minēto summu tikai uz vienu nevis diviem spēlētājiem. Tāpat izmainīta spēlētāju algu izmaksas sistēma, kas paredz, ka 70 procentus no līguma summas hokejisti saņems par spēlēm regulārajā čempionātā, bet pārējos 30 procentus - par Gagarina kausa izcīņas jeb izslēgšanas spēlēm. Savukārt, sākot ar 2011./2012.gada sezonu, hokejisti visu naudu saņems tikai par regulāro sezonu. \"Tas jau nenozīmē, ka hokejisti spēlēs tikai un vienīgi par sava kluba godu. Neviens jau nav atcēlis prēmiju sistēmu. Šajā ziņā līgas reglamentā mēs neveicām nekādas izmaiņas, tas joprojām būs pašu klubu kompetencē,\" norādīja Šalajevs. Jaunais KHL reglaments paredz, ka katra komanda varēs pieteikt pavisam sešus leģionārus. Taču par sesto \"ārzemnieku\" jau būs jāsamaksā papildus 7,5 miljonus rubļu (140 000 latu). Tā kā nākamā sezona nav olimpiskā, visas Gagarina kausa izcīņas izslēgšanas spēles tiks aizvadītas sērijā līdz četrām uzvarām. Tāpat KHL vadība plāno ieturēt ilgāku pauzi starp spēlēm. Sastādot jaunu KHL kalendāru, tiks ņemtas vērā visu klubu intereses iespēju robežās. Jau vēstīts, ka KHL dalībkomandu vidū pirmdien oficiāli tika apstiprinātas Kijevas \"Budiveļņik\" un Hantimansijskas \"Jugra\" vienības. Kā jau gaidīts, šīs vienības nākamajā sezonā nomainīs finansiālu problēmu nomocīto Toljati \"Lada\" komandu un Maskavas \"Dinamo\" vienību, kas apvienosies ar Balašihas MVD klubu. Kaut finansiālas problēmas ir arī Jekaterinburgas \"Avtomobilist\" vienībai, KHL Direktora padome nolēma apstiprināt to nākamās sezonas līgas dalībnieku vidū. \"Budiveļņik\" KHL regulārajā sezonā spēkosies \"Tarasova\" divīzijā MVD vietā, bet Apvienotais hokeja klubs \"Dinamo\", ko, visticamāk, trenēs Latvijas izlases galvenais treneris Oļegs Znaroks, spēlēs \"Bobrova\" divīzijā kopā ar Rīgas \"Dinamo\". Jaunajā KHL reglamentā paredzēts, ka gandrīz visas spēles apkalpos divi galvenie tiesneši. Gagarina kausa izcīņas izslēgšanas spēlēs tāda kārtība būs visos mačos. Galvenās komandas pieteikumā joprojām būs vietas 25 spēlētājiem, bet jaunatnes komandas pieteikumā varēs būt 30 hokejisti. Uz KHL varēs tagad varēs izsaukt pavisam sešus otrās komandas hokejistus, līdzšinējo piecu vietā.", "link": "https://www.delfi.lv/sports/news/rigas_dinamo/news/khl-algu-griesti-nakamaja-sezona-bus-700-miljoni-rublu.d?id=31990325"},
{"title": "Znaroks atzīts par KHL labāko treneri; balvas saņem arī Hosa un LTV7", "category": "Sports", "body": "Balvas Kontinentālās hokeja līgas (KHL) otrās sezonas noslēguma pasākumā otrdien saņēma arī ar Latviju saistītie Oļegs Znaroks, Marsels Hosa un Latvijas Televīzijas (LTV) 7.kanāls. Balašihas MVD komandas un Latvijas izlases galvenais treneris Znaroks tika atzīts par KHL labāko treneri Kā ziņots, Latvijas izlases galvenais treneris Znaroks pārī ar Hariju Vītoliņu pagājušajā sezonā trenēja MVD vienību, kas pirms jaunās sezonas tiks apvienota ar Maskavas \"Dinamo\" komandu. Aizvadītajā sezonā MVD komanda sagādāja lielāko pārsteigumu KHL, iekļūstot līgas finālā, kurā tikai septiņās spēlēs atzina Kazaņas \"Ak Bars\" pārākumu. Latvijas kluba Rīgas \"Dinamo\" slovāku uzbrucējs Marsels Hosa saņēma līgas labākā vārtu guvēja balvu, kā arī tika iekļauts līgas simboliskajā izlasē. Bez Hosas simboliskajā izlasē iekļuva arī Ufas \"Salavat Julajev\" komandu pārstāvošais Aleksandrs Radulovs, kurš tika atzīts arī par līgas vērtīgāko spēlētāju, vēl viens uzbrucējs Sergejs Mozjakins no Mitišču \"Atlant\" komandas, aizsargi Sergejs Zubovs (Sanktpēterburgas SKA), Dmitrijs Kaļiņins (\"Salavat Julajev\") un MVD vienības vārtsargs Maikls Gārnets. Savukārt LTV7 tika atzīta par KHL spēles pārraidošo labāko televīziju. Balvu KHL sezonas noslēguma pasākumā LTV ģenerāldirektoram Edgaram Kotam pasniedza Latvijas grupa \"Prāta vētra\". Turklāt \"Prāta vētra\", kas uzstājās starp populārākajām krievu grupām, kļuva par vienīgo grupu, kas KHL sezonas noslēguma pasākumā nodziedāja divas dziesmas. KHL sezonas noslēguma pasākumā piedalījās visu KHL klubu pārstāvji, pazīstami Krievijas sabiedriskie darbinieki, leģendāri hokejisti, populāri estrādes mākslinieki no visām KHL dalībvalstīm, kā arī ievērojami Krievijas un ārvalstu uzņēmēji. Kā vēstīts, Rīgas \"Dinamo\" šajā sezonā aizkļuva līdz Gagarina kausa Rietumu konferences pusfinālam, sezonas noslēguma kopvērtējumā ieņemot astoto vietu līgā. Pagājušās sezonas KHL noslēguma pasākumā Rīgas \"Dinamo\" saņēma speciālbalvu \"Aktīvākais līdzjutējs\" par labāko darbu ar līdzjutējiem.", "link": "https://www.delfi.lv/sports/news/rigas_dinamo/news/znaroks-atzits-par-khl-labako-treneri-balvas-sanem-ari-hosa-un-ltv7.d?id=32107303"},
{"title": "Enkuzens piedalīsies 'Capitals' treniņnometnē", "category": "Sports", "body": "21 gadu vecais Latvijas vārtsargs Nauris Enkuzens piedalīsies Nacionālās hokeja līgas (NHL) kluba Vašingtonas \"Capitals\" vasaras nometnē, ceturtdien ziņo laikraksts \"Diena\". Jau ziņots, kas KHL klubs Rīgas \"Dinamo\" lauza līgumu ar Enkuzenu. \"Tā bija draudzīga abpusēja vienošanās. Artūrs [Irbe] ir sarūpējis iespēju Naurim vasarā piedalīties NHL kluba Vašingtonas \"Capitals\" vasaras nometnē. Saprotam, ka šāda iespēja viņam var būt vienreiz dzīvē,\" situāciju skaidro \"Dinamo\" ģenerālmenedžeris Normunds Sējējs. \"\"Capitals\" nometnē var piedalīties tikai tie spēlētāji, kuriem nav līgumu, tāpēc piekritām pārtraukt ar Enkuzenu līgumsaistības. Tomēr uz viņu mums paliek pirmās rokas tiesības, ja Nauris izlemj atgriezties Eiropā.\" \"Jaunatnes līgā MHL tomēr vajadzētu iespēlēt junioru vecuma vārtsargu, tāpēc, paliekot Rīgā, Naurim būtu niecīgs spēles laiks. Labāk lai viņš brauc uz Ameriku, iegūst rūdījumu AHL vai ECHL līgās, un pēc pāris gadiem mums Latvijā būs vēl viens laba līmeņa vārtsargs,\" piebilst Sējējs.", "link": "https://www.delfi.lv/sports/news/rigas_dinamo/news/enkuzens-piedalisies-capitals-treninnometne.d?id=32139243"},
{"title": "Latvijas biatlonistiem PK posmā stafetē - 21.vieta", "category": "Sports", "body": "Pasaules kausa izcīņas otrajā posmā biatlonā notikušajās stafetes sacensībās svētdien Latvijas vīriešu komanda 4x7,5 kilometrus garajā distancē finišēja 21.vietā. Latviju pārstāvēja Edgars Piksons, Ilmārs Bricis, Andrejs Rastorgujevs un Kristaps Lībietis. Kopā astoņās šaušanās latvieši izmantoja 16 rezerves patronas un slēpoja vienu soda apli, uzvarētājiem Austrijas sportistiem zaudējot septiņas minūtes un 11,7 sekundes. Otro vietu izcīnīja Krievijas biatlonisti, bet trešajā vietā finišēja Vācijas komanda. Kā ziņots, Latvijas sieviešu komanda 4x6 kilometrus garajā distancē sestdien finišēja 18.vietā. Jau ziņots, ka šo posmu Latvijas sportisti līdz šim aizvadījuši neveiksmīgi. Piektdien notikušajās sprinta sacensībās neviens Latvijas biatlonists nespēja iekļūt labāko 60 vidū un nekvalificējās sestdienas iedzīšanai. Jau vēstīts, ka stafetes sacensības notika arī pirmajā posmā, kad vīriešu komanda izcīnīja 17.vietu, bet dāmas, tikai pateicoties Madaras Līdumas ātram slēpojumam, paglābās no pēdējās vietas un finišēja 18.pozīcijā.", "link": "https://www.delfi.lv/sports/news/winter_sports/biathlon/latvijas-biatlonistiem-pk-posma-stafete-21vieta.d?id=28677953"},
{"title": "Znaroks: vajadzīgas vairāk emocijas", "category": "Sports", "body": "Pēc Latvijas izlases uzvaras svētdien pār Norvēģiju pasaules čempionāta svarīgā otrā posma otrajā spēlē, valstsvienības galvenais treneris Oļegs Znaroks norādīja uz emociju trūkumu hokejistos, kas padarīja šo maču vēl grūtāku, bet atzinīgus vārtus veltīja spēlei aizsardzībā. \"Spēlētājiem vairs nav tik daudz emociju, kā sezonas sākumā un tas ir trūkums. Tikai pēc pirmā vārtu guvuma noticējām saviem spēkiem. Žēl, ka jau ātrāk tā nesākām spēlēt. Tomēr man patika, kā nospēlējām aizsardzībā. Šādas spēles, kurās svarīgākais ir rezultāts, nav tās skatāmākās,\" atzina Znaroks. Tāpat Latvijas izlases galvenais treneris norādīja, ka pirmdien pret Čehiju gaidāms vēl grūtāks mačs. Iespējams, tajā būs jāspēlē ar trim aizsargu pāriem, jo gurna savainojums ir Aleksandram Jerofejevam. Jau ziņots, ka Latvijas hokeja izlase svētdien pasaules čempionāta svarīgā otrā posma otrajā spēlē ar 5:0 (0:0, 0:0, 5:0) pārliecinoši uzvarēja Norvēģijas valstsvienību un saglabāja izredzes iekļūt ceturtdaļfinālā. Visi vārti tika gūti mača pēdējā trešdaļā. Divus vārtus guva Guntis Galviņš, bet pa reizei precīzi bija Lauris Dārziņš, Mārtiņš Cipulis un Jānis Sprukts. F apakšgrupas kopvērtējumā pašreiz pirmo vietu ar deviņiem punktiem ieņem Šveice, kurai ar sešiem punktiem seko Kanāda un Zviedrija. Pa trīs punktiem izcīnījušas Čehija, Latvija un Norvēģija. Ceturtdaļfinālā iekļūs apakšgrupas četras labākās vienības. Mača sākumā Latvijas izlasei labākā izdevība radās pēc Aleksandra Ņiživija spēcīga raidījuma, kurš trāpīja pa pretinieku vārtu stabiņu spēles ceturtajā minūtē, kamēr norvēģi pirmo astoņu minūšu laikā izdarīja tikai vienu metienu pa Edgara Masaļska sargātajiem vārtiem. Latvijas izlase izveidoja vēl dažas labas vārtu gūšanas iespējas, taču labi darbojās viesu vārtsargs Pols Grotness, tai skaitā pēc Mārtiņa Cipuļa metiena no tuvas distances trešdaļas vidū. Pirmā perioda turpinājumā aktīvāk sāka spēlēt arī Norvēģijas hokejisti, bet nespēja bīstami apdraudēt Latvijas izlases vārtus. Pirmo noraidījumu mača 15.minūtē nopelnīja Kaspars Saulietis, bet norvēģu hokejisti neizmantoja radušos iespēju, lai gan izveidoja vairākas labas kombinācijas Latvijas izlases aizsardzības zonā. Kopumā periods aizritēja ar Latvijas izlases nelielu pārsvaru. Otrās trešdaļas sākumā Latvijas izlase divreiz spēlēja skaitliskajā vairākumā, izveidoja vairākus bīstamus momentus pie Grotnesa vārtiem, bet nespēja pārspēt norvēģu vārtsargu. Dažas minūtes vēlāk mazākumā palika arī Latvijas izlase, taču reālas vārtu gūšanas izdevības pretinieki neizveidoja. Tikmēr lielisku vārtu gūšanas iespēju trešdaļas vidū no pašas vārtu priekšas neizmantoja Ņiživijs. Perioda otro pusi Latvija atkal iesāka spēlējot piecatā pret četriem pretiniekiem, minūti vēlāk norvēģi palika arī skaitliskajā mazākumā trīs pret pieciem un vairākas reizes spēcīgi pa norvēģu vārtiem meta Arvīds Reķis, bet nespēja izvirzīt Latvijas valstsvienību vadībā. Otrā trešdaļa pagāja ar visai lielu Latvijas izlases pārsvaru, ko ietekmēja arī četri noraidījumi pretinieku sastāvā. Epizodiski Latvijas izlasei pietrūka precizitātes saspēlē, bet arī sportiskā veiksme dažbrīd nebija Latvijas hokejistu sabiedrotā. Trešās trešdaļas trešajā minūtē Latviju vadībā izvirzīja Dārziņš, kurš pielaboja Kristapa Sotnieka metienu pēc tam, kad Andris Džeriņš bija uzvarējis iemetienā norvēģu aizsardzības zonā. Pēc tam norvēģiem radās iespēja spēlēt piecatā pret trim, bet Latvijas izlase sekmīgi izturēja mazākumu. Trešdaļas devītajā minūtē Cipulis pēc labas kombinācijas skaitliskajā vairākumā palielināja Latvijas izlases pārsvaru. Rezultatīva piespēle - Ņiživijam. Četras minūtes pirms pamatlaika beigām Latvija vēlreiz spēlēja skaitliskajā vairākumā un to sekmīgi realizēja Galviņš. Spēles izskaņā Norvēģijas hokejisti nomainīja vārtsargu pret sesto laukuma spēlētāju, bet tas neattaisnojās, jo Sprukts ieraidīja ripu tukšos vārtos. Pēdējos vārtus Galviņš guva dažas minūtes pirms mača beigām. Par labāko spēlētāju Latvijas izlasē tika atzīts Georgijs Pujacs. Otro posmu Latvijas izlase pirmdien plkst.21.15 noslēgs ar cīņu pret Čehiju, kas Latvijai ir labā atmiņā no Vankūveras olimpisko spēļu turnīra. Kā ziņots, pasaules čempionāta pirmajā posmā Latvijas izlase uzvarēja vienā no trijām spēlēm, un otro posmu uzsāka bez punktiem. Savukārt Norvēģija pirmajā posmā izcīnīja divas uzvaras pret Čehiju un Franciju, un uz otro posmu devās ar trim punktiem. F apakšgrupas pirmajā spēlē Latvijas komanda piektdien ar 2:4 zaudēja Zviedrijai, bet Norvēģija piektdien ar 1:12 kapitulēja Kanādas izlasei. Jāatzīmē, ka mačā ar Norvēģiju uzbrukumā darbojās Jēkabs Rēdlihs. Kā ziņots, traumu guvis Juris Štāls, kuram šis pasaules čempionāts jau noslēdzies, tomēr Latvijas izlases treneru korpuss vēlējās saglabāt četrus uzbrucēju trijniekus, tāpēc tika pieņemts lēmums uzbrukumā sūtīt aizsargu Rēdlihu, kurš spēlēja ceturtajā trijniekā ar Sergeju Pečuru un Saulieti. Savukārt Gints Meija mačā pret Norvēģiju spēlēja trešajā uzbrucēju trijniekā ar Andri Džeriņu un Lauri Dārziņu. Norvēģijas izlasei spēlē ar Latviju diskvalifikāciju dēļ nevarēja palīdzēt divi hokejisti - Martins Leumans Ilvens izcieta divu spēļu diskvalifikācijas otro maču, bet komandas kapteinis Tommi Jākobsens saņēmis diskvalifikāciju līdz čempionāta beigām par to, ka mačā ar Kanādu neapmierinātībā uzgrūdās virsū tiesnesim.", "link": "https://www.delfi.lv/sports/archive/znaroks-vajadzigas-vairak-emocijas.d?id=31920963"},
{"title": "Masaļskis, Vasiļjevs un Reķis - labākie Latvijas rindās", "category": "Sports", "body": "Par Latvijas hokeja izlases labākajiem spēlētājiem 2010.gada pasaules čempionātā tika atzīti vārtsargs Edgars Masaļskis, aizsargs Arvīds Reķis un uzbrucējs Herberts Vasiļjevs. Atgādinām, ka Latvijas izlase pirmdien otrā posma F grupas pēdējā spēlē ar 1:3 piekāpās Čehijai un izstājās no turnīra. Pasaules čempionāta noslēgumā Latvijai būs 11. vai 12.vieta. Tradicionāli pēc komandas izstāšanās no turnīra organizatori nosauc trīs labākos katrā valstsvienībā, un Latvijas sastāvā šoreiz tie bija Masaļskis, Vasiļjevs un Reķis. Masaļskis čempionātā kopumā nospēlēja 326:40 minūtes, kuru laikā ielaida 15 vārtus. Kopumā Masaļskis atvairīja 160 no 175 metieniem jeb 90,97%. Vasiļjevs sešās spēlēs izdarīja trīs rezultatīvas piespēles, nopelnīja astoņas soda minūtes, bet viņa lietderības koeficients bija negatīvs \"-2\". Savukārt Reķis sešās spēlēs guva vienus vārtus, nopelnīja divas soda minūtes un viņa lietderības koeficients bija \"-1\".", "link": "https://www.delfi.lv/sports/archive/masalskis-vasiljevs-un-rekis-labakie-latvijas-rindas.d?id=31947807"},
{"title": "Latvijas biatlonistēm PK posmā stafetē 18. vieta", "category": "Sports", "body": "Pasaules kausa izcīņas otrajā posmā biatlonā notikušajās stafetes sacensībās svētdien Latvijas sieviešu komanda 4x6 kilometrus garajā distancē finišēja 18.vietā. Kopā astoņās šaušanās Latvijas komanda, kuras sastāvā slēpoja Žanna Juškāne, Gerda Krūmiņa, Līga Glāzere un Madara Līduma, izmantoja 20 rezerves patronas un slēpoja divus soda apļus, uzvarētājām Krievijas sportistēm zaudējot astoņas minūtes un 27,2 sekundes. Otro vietu izcīnīja Francijas komanda, bet trešajā vietā ierindojās Zviedrijas biatlonistes. Plkst.15.15 pēc Latvijas laika notiks vīriešu 4x7,5 kilometru stafetes sacensības. Jau ziņots, ka šo posmu Latvijas sportisti līdz šim aizvadījuši neveiksmīgi. Piektdien notikušajās sprinta sacensībās neviens Latvijas biatlonists nespēja iekļūt labāko 60 vidū un nekvalificējās sestdienas iedzīšanai. Kā ziņots, Pasaules kausa izcīņā šogad norisināsies deviņi posmi - trīs līdz jaunajam gadam, trīs līdz Vankūveras olimpiskajām spēlēm un trīs pēc februārī paredzētās Olimpiādes. Pasaules kausa kopvērtējumā tiks skaitīti arī Vankūverā izcīnītie punkti.", "link": "https://www.delfi.lv/sports/news/winter_sports/biathlon/latvijas-biatlonistem-pk-posma-stafete-18-vieta.d?id=28678003"},
{"title": "Latvijas biatlonistes PK posmā neiekļūst starp 70 labākajām", "category": "Sports", "body": "Nevienai no Latvijas biatlonistēm ceturtdien Pasaules kausa izcīņas trešajā posmā, kas notiek Slovēnijā, neizdevās iekļūt starp 70 labākajām sportistēm 15 kilometru individuālajās sacensībās. Labākā no Latvijas sportistēm bija Līga Glāzere, kura ieņēma 77.vietu. Komandas līdere Madara Līduma šoreiz ierindojās 81.vietā, Žanna Juškāne – 87.vietā, bet Gerda Krūmiņa – 94.vietā. Par sacensību uzvarētāju kļuva Pasaules kausa kopvērtējuma līdere zviedriete Helēna Junsone, kurā šaušanā nepieļāva nevienu kļūdu. Viņas rezultāts bija 43:04,1 minūte. 22,6 sekundes viņai zaudēja cita zviedriete Anna Kārina Ūlofsone-Zideka, kura šaušanā kļūdījās vienu reizi. Savukārt trešo vietu izcīnīja ar pirmo numuru startējusī slovākiete Anastasija Kuzmina, kura šaušanā arī kļūdījās tikai reizi un uzvarētājai zaudēja 27,3 sekundes. Glāzere šaušanā pieļāva trīs kļūdas un uzvarētājai zaudēja 7:14,7 minūtes. Līdumai šoreiz sacensības galīgi neizdevās – slēpošanā viņa nebija no ātrākajām, bet otrajā šaušanas reizē pieļautās četras kļūdas pārvilka svītru cerībām uz tikšanu pie ieskaites punktiem. Kopumā Līduma nopelnīja sešas soda minūtes un finišā uzvarētājai zaudēja 7:34,9 minūtes. Juškāne šaušanā kļūdījās četras reizes (+9:25,4 minūtes), bet Krūmiņa – sešas reizes (+10:08,5 minūtes).", "link": "https://www.delfi.lv/sports/news/winter_sports/biathlon/latvijas-biatlonistes-pk-posma-neieklust-starp-70-labakajam.d?id=28764459"},
{"title": "Maskavas CSKA atrod jaunu galveno treneri", "category": "Sports", "body": "Par  Kontinentālās hokeja līgas  (KHL) kluba  Maskavas CSKA  galveno treneri kļuvis Igors Ņikitins, vēsta komandas preses dienests. Ņikitins savā karjerā strādājis par galveno treneru asistentu Omskas \"Avangard\", Novosibirskas \"Sibirj\" un Maskavas CSKA komandās. Viņš īslaicīgi bija \"Avangard\" galvenais treneris, kad no amata tika atbrīvots Raimo Sumanens. Tāpat viņš iepriekšējos gadus bijis Krievijas valstsvienības treneru korpusā. CSKA komandas prezidents Igors Esmantovičs norādīja, ka Ņikitina galvenā priekšrocība ir tā, ka viņš iepriekšējos gadus bija komandā. \"Viņš ir mūsu speciālists un uzskatām, ka viņam tuvākajā laikā būs pa spēkam izcīnīt Gagarina kausu,\" teica CSKA prezidents. Ņikitins CSKA \"grožus\" pārņems no Dmitrija Kvartaļnova, kurš komandu vadīja no 2014. gada. Kvartaļnovs tika atbrīvots no amata, jo Maskavas komandai neizdevās izcīnīt Gagarina kausu. Iepriekšējās sezonas Ņikitins bija Kvartaļnova asistents. Kvartaļnova vadībā CSKA trīs sezonas pēc kārtas uzvarēja KHL regulārajā čempionātā, tomēr Gagarina kausu CSKA spēlētāji virs savām galvām tā arī nav cēluši. Šajā sezonā Gagarina kausa izcīņas otrajā kārtā CSKA ar 2-4 piekāpās Jaroslavļas \"Lokomotiv\".", "link": "https://www.delfi.lv/sports/news/rigas_dinamo/news/maskavas-cska-atrod-jaunu-galveno-treneri.d?id=48876837"},
{"title": "Meldonijs atrasts Krievijas skeletona izlases sportista analīzēs", "category": "Sports", "body": "Krievijas Bobsleja un skeletona federācija (KBSF) tikusi informēta, ka skeletonista Pāvela Kuļikova analīzes uzrādījušas aizliegto preparātu meldoniju, ziņo aģentūra TASS. \"2016. gada 31. martā Pāvels Kuļikovs paziņoja, ka preparātu \"Melfor\" (meldoniju) divu kastīšu apjomā pa 40 kapsulām pa 250 miligramiem katrā Krievijas izlases ārste Anna Vičika izsniedza viņam 2015. gada 1. jūnijā. Tajā laikā šis preparāts bija atļauts un to izmantoja pēc ārsta norādījuma sirds muskuļa stiprināšanai. 2015. gada jūnijā un jūlijā Pāvels izlietoja 20 kapsulas pa 250 miligramiem katru. 2015. gada augusta sākumā ārste Anna Vičika informēja Pāvilu, ka preparātu \"Melfors\" (meldonijs) ir aizliegts lietot. Pēc tam Pāvels preparātu \"Melfors\" (meldoniju) nav lietojis,\" teikts Sanktpēterburgas Bobsleja federācijas paziņojumā, kas publicēts tās mājas lapā. Šāgada pasaules čempionātā Austrijā, kurā triumfēja Martins Dukurs , Kuļikovs ieņēma 12. vietu. \"Federācija šo informāciju saņēma šodien. Pāvela dopinga analīzēs ir atklāts meldonijs. Skaidrosim, kā tas kļuvis iespējams,\" aģentūrai TASS pavēstījis avots KBSF. Līdz ar to skeletonists ir pievienojies rindai Krievijas sportistu, kas pieķerti meldonija lietošanā kopš 1. janvāra, kad Pasaules Antodopinga aģentūra ( WADA ) to ievietoja aizliegto preparātu sarakstā. Kā zināms, slavenākā sportiste, kas paziņojusi par pozitīvām meldonija analīzēm, ir tenisiste  Marija Šarapova .", "link": "https://www.delfi.lv/sports/news/winter_sports/bobsleigh/meldonijs-atrasts-krievijas-skeletona-izlases-sportista-analizes.d?id=47261019"},
{"title": "Lietuvas maratonskrējēja Balčūnaite saņem astoņu gadu diskvalifikāciju par dopinga lietošanu", "category": "Sports", "body": "Pieredzējusī Lietuvas maratonskrējēja Živile Balčūnaite par aizliegto vielu lietošanu saņēmusi astoņu gadu diskvalifikāciju un nevarēs piedalīties Riodežaneiro olimpiskajās spēlēs. Balčūnaites organismā konstatēta aizliegtā viela meldonijs. Analīzes sportistei tika veiktas aprīlī. Skrējēja noliedza, ka būtu apzināti lietojusi ko aizliegtu, tomēr tas viņu neglāba no barga soda. Lietuvas Vieglatlētikas federācija pirmdien 37 gadus vecajai sportistei piešķīra astoņu gadu diskvalifikāciju, jo šī ir otrā reize, kad viņa pieķerta aizliegto vielu lietošanā. 2010. gadā Balčūnaite negaidīti uzvarēja Eiropas čempionātā, taču vēlāk pozitīvas dopinga analīzes dēļ viņai zelta medaļa tika atņemta, jo skrējējas organismā tika konstatēts paaugstināts vīrišķā hormona testosterona un epitestosterona līmenis. Pirmā dopinga skandāla dēļ Balčūnaite nepiedalījās arī 2012. gada Londonas olimpiskajās spēlēs. Meldonijs, kas ir Latvijā ražotā medikamenta \"Mildronāts\" aktīvā viela, aizliegto vielu sarakstā tika iekļauts 1. janvārī. Jūnija beigās Pasaules Antidopinga aģentūra (WADA) līdz 30. septembrim pagarināja periodu, kura laikā aizliegtās vielas meldonija lietošanā pieķertie sportisti varēs izvairīties no diskvalifikācijas. Pēc jaunajiem WADA ieteikumiem, sportisti, kuriem laika posmā no 1. marta līdz 30. septembrim organismā tiks konstatēts zems meldonija līmenis, var nesaņemt sodu. Iepriekš WADA jau bija lēmusi par šādu periodu no 1. janvāra līdz 29. februārim. WADA turpina veikt pētījumus, kas parādījuši, ka viela sportistu organismā uzturas daudz ilgāk, nekā līdz šim domāts.", "link": "https://www.delfi.lv/sports/news/other_kinds/atlethics/lietuvas-maratonskrejeja-balcunaite-sanem-astonu-gadu-diskvalifikaciju-par-dopinga-lietosanu.d?id=47689331"},
{"title": "'New York Times': 10 valstis un vairāki sportisti aicinās SOK diskvalificēt Krievijas olimpisko delegāciju", "category": "Sports", "body": "Vairāku valstu antidopinga komiteju vadītāji un apmēram 20 sportistu grupa pirmdien varētu aicināt Starptautisko Olimpisko komiteju (SOK) no Rio olimpiskajām spēlēm atstādināt visu Krievijas delegāciju, liecina laikraksta \"The New York Times\" rīcībā nonākusi elektronisko vēstuļu sarakste. Aktīvistu grupa šādu galējo soli nolēmusi spert, norādot uz valsts mēroga dopinga programmu, kas, iespējams, izvērsta Krievijā. Par pamatu aicinājumam kalpojusi bijušā Krievijas antidopinga laboratorijas direktora Grigorija Rodčenkova atzīšanās, ka Krievijā valstiskā līmenī tiek realizēta dopinga programma un valdība un drošības dienesti iejaukušies 2014. gada Soču olimpisko spēļu antidopinga inspektoru darbā. Pēc Rodčenkova teiktā, pārkāpjot antidopinga kodeksu, vismaz 15 krievu sportisti Ziemas olimpiskajās spēlēs Sočos izcīnīja zelta godalgas. Starp aicinājumu parakstījušām valstīm ir ASV, Vācija, Spānija, Japāna, Šveice un Kanāda. Savukārt vairāk nekā 20 sportistu grupā esot pazīstamu atlētu vārdi no visas pasaules. Pirmdien Pasaules antidopinga aģentūra (WADA) varētu izplatīt kārtējo ziņojumu par Krievijas dopinga skandāliem, kas, iespējams, apstiprinās no Krievijas aizbēgušā Rodčenkova izteiktos apvainojumus. Tādā gadījumā uz SOK varētu tikt izdarīts spiediens, lai no dalības Rio olimpiskajās spēlēs atstādinātu visus Krievijas sportistus. Kā zināms, plašu antidopinga pārkāpumu dēļ no dalības Rio olimpiskajās spēlēs ir atstādināti Krievijas vieglatlēti. 2016. gada Vasaras olimpiskās spēles Riodežaneiro risināsies no 5. līdz 21. augustam.", "link": "https://www.delfi.lv/sports/news/vasaras-olimpiskas-speles/zinas/new-york-times-10-valstis-un-vairaki-sportisti-aicinas-sok-diskvalificet-krievijas-olimpisko-delegaciju.d?id=47685421"},
{"title": "Uzvaras parkā būs Rīgas mini velomaratons", "category": "Sports", "body": "Nedēļu pirms \"Tele2 Rīgas velomaratona\" piedzīvot velosacensību prieku varēs pavisam mazie riteņbraucēji, jo 29. maijā Uzvaras parkā notiks \"TIO Rīgas mini velomaratons\". \"TIO Rīgas mini velomaratonā\" aicināti piedalīties zēni un meitenes vecumā no 2008. līdz 2000. dzimšanas gadam ar visa veida velosipēdiem. Sacensības notiks grupās atsevišķi meitenēm un zēniem pēc katra dzimšanas gada. Tāpat kā pieaugušo velomaratonā, arī \"Tio Rīgas mini velomaratona\" uzvarētāji saņems medaļas, piemiņas diplomus, balvas no \"TIO\" un dāvanas no priekšapmaksas kartes \"Zelta Zivtiņa\". 29. maijā Uzvaras parkā valdīs ģimeniska atmosfēra. Mazie riteņbraucēji varēs ne vien mieloties ar \"TIO\" saldējumu, bet arī rotaļāties \"Pasaku namiņā\" un \"Zelta Zivtiņa\" aktrakcijās. Pārsteigumi, piedzīvojumi un rotaļas būs arī tiem, kuri sacensībās nepiedalīsies. Just līdzi mazajiem riteņbraucējiem aicināti arī vecākie brāļi un māsas, vecvecāki un citi ģimenes locekļi.  Starts mazajiem riteņbraucējiem tiks dots plkst. 11.00. Organizatori atgādina, ka visiem dalībniekiem aizsargķiveres ir obligātas.", "link": "https://www.delfi.lv/sports/news/tautas-sports/uzvaras-parka-bus-rigas-mini-velomaratons.d?id=38707057"},
{"title": "FOTO: pēdējais treniņš pirms 'Tele2' Rīgas velomaratona", "category": "Sports", "body": "ceturtdien, 26.maijā, notika pēdējais \"Tele2\" Rīgas velomaratona treniņbrauciens, kas šoreiz notika Tautas distances trasē. Uz treniņu un trases apskati bija sabraukuši aptuveni 80 riteņbraucēju! Piedāvājam fotogaleriju no treniņa.", "link": "https://www.delfi.lv/sports/news/tautas-sports/foto-pedejais-trenins-pirms-tele2-rigas-velomaratona.d?id=38729063"},
{"title": "Krievijai draud plaša mēroga izolācija no sporta dzīves", "category": "Sports", "body": "Starptautiskā Olimpiskā komiteja ( SOK ) ārkārtas balsojumā jau otrdien lems par iespējamām sankcijām pret Krieviju, teikts SOK paziņojumā. Saistībā ar aizdomām par masveida dopinga pārkāpumiem Krievijā pēc Pasaules antidopinga aģentūras (WADA) lūguma maijā tika izveidota neatkarīgā izmeklēšanas komisija, kuru vadīja profesors un tiesību zinātņu speciālists Ričards Maklārens.  Pirmdien, 18. jūlijā, šīs komisijas gala ziņojumā teikts , ka Krievijā valstiskā līmenī un ar valsts atbalstu veikta īpaša programma, kas aizstāvēja Krievijas sportistus un ļāva tiem izbēgt no sodiem par dopinga pārkāpumiem. \"Ziņojuma secinājumi norāda, ka sporta un olimpiskās kustības godīgums ir saņēmis šokējošu un nepieredzētu triecienu. Tāpēc SOK nevilcināsies pieņemt visbargākos sodus pret atsevišķām personām un iesaistītajām organizācijām,\" paziņojumā citēts SOK prezidents Tomass Bahs. Jau otrdien, 19. jūlijā, risināsies SOK valdes telefonkonference, kuras laikā plānots pieņemt lēmumu par \"pagaidu soda mēriem un sankcijām saistībā ar 2016. gada Rio olimpiskajām spēlēm\". Savukārt WADA paziņojumā aicina atstādināt Krievijas sportistus ne tikai no dalības Rio olimpiskajās spēlēs, bet daudz plašākos apmēros. WADA aicina nepieļaut Krievijas dalību Rio olimpiskajās un paralimpiskajās spēlēs, bet starptautiskās sporta veidu federācijas, kuras minētas Maklārena komisijas paziņojumā, izvērtēt Krievijas puses līdzdalību. WADA arī aicina nepieļaut jebkādu Krievijas amatpersonu piedalīšanos starptautiskās sporta sacensībās, arī Rio olimpiskajās spēlēs. WADA savā paziņojumā vēršas pie Starptautiskās Futbola federāciju asociācijas (FIFA) Ētikas komisijas, lai tā rūpīgi izvērtē Maklārena grupas paziņojumā minētā Krievijas Sporta ministra Vitālija Mutko atbildību, jo Mutko ir arī FIFA izpildkomitejas loceklis. Tikmēr WADA turpinās izvērtēt tās pakļautībā esošo Krievijas Antidopinga aģentūru (RUSADA), kas \"turpina neievērot antidopinga kodeksu\". Savukārt Maskavā esošās antidopinga laboratorijas akreditācijas process apturēts uz nenoteiktu laiku.", "link": "https://www.delfi.lv/sports/news/vasaras-olimpiskas-speles/zinas/krievijai-draud-plasa-meroga-izolacija-no-sporta-dzives.d?id=47688967"},
{"title": "Toms Skujiņš izcīna 8.vietu 'Tallinn-Tartu GP' velobraucienā", "category": "Sports", "body": "Toms Skujiņš (\"La Pomme Marseille\") piektdien bija ātrākais no Latvijas sportistiem \"Tallinn – Tartu Grand Prix\" velobraucienā, kurā uzvarēja itālis Andželo Furlano (\"Christina Watches-Onfone\"). Tallinas – Tartu velobraucienā (UCI kat.1.1) piedalījās 116 sportisti, kas veica 179,6 km garu trasi. Jau no sākuma vadībā izrāvās pieci sportisti, kas noturējās velobrauciena priekšgalā gandrīz līdz pašām beigām, kad viņus noķēra lielā grupa, un velobrauciena uzvarētāju noskaidroja finiša spurtā. Tajā ātrākais bija Furlano, kurš finišēja grupas galvgalī pēc četrām stundām, 41 minūtes un 40 sekundēm. Otro vietu izcīnīja zviedrs Jonass Ālstrands (\"Team Cykelcity.se\"), trešais palika francūzis Aleksandrs Blāns (\"Endura Racing\"). Labākais no mājiniekiem bija Jans Kirsipū (\"Champion Systems\"), kurš ierindojās ceturtajā vietā. Abos sacensību starpfinišos uzvarēja mājinieki – pirmajā (79,7 km) uzvarējaMartins Pūrseps (Igaunijas izlase), otrajā (129,1 km) – Erki Pūtseps (\"Alpha Baltics–Unitymarathons.com\"). Velomaratonā piedalījās arī vairāki Latvijas riteņbraucēji – aiz Skujiņa 13. pozīcijā finišēja Andris Smirnovs, 18. vietā Artis Pujats (abi - Latvijas izlase), 19. vietā finišēja Emīls, Liepiņš, 21. – Andris Vosekalns (abi - \"Alpha Baltics–Unitymarathons.com\").  Kopumā velobraucienā finišēja 106 sportisti, viņu vidū - 16 Latvijas riteņbraucēji, kas pārstāvēja dažādas komandas. Tallinas – Tartu velobrauciens ir viens no trim pasākumiem \"Estonian Cycling Weekend 2011\" sērijā. Otrās sacensības – \"SEB Tartu Grand Prix\" risināsies sestdien, bet  svētdien notiks Tartu velomaratons, kurā var piedalīties ikviens riteņbraucējs . Pirmās divas sacensības ir domātas profesionāliem velosportistiem.", "link": "https://www.delfi.lv/sports/news/other_kinds/cycling/toms-skujins-izcina-8vietu-tallinn-tartu-gp-velobrauciena.d?id=38740501"},
{"title": "Māris Rīmenis: Tuvāk tautai", "category": "Sports", "body": "Pēdējo laiku notikumi rāda, ka Latvijas sporta vadība un arī profesionālās komandas arvien vairāk meklē saiknes ar līdzjutējiem, tas ir vienkāršo tautu. Bez šādas mijiedarbības neviens projekts nevar būt veiksmīgs. Ja izdodas, ir ļoti liels pozitīvs efekts, ko apliecina arī \"Dinamo\". Labākais piemērs sportā ir Rīgas \"Dinamo\" un mūsu hokeja komandas līdzjutēji. Tauta nāk uz hokeju ne jau tikai tāpēc, ka tai patīk spēle un mūsu komandas rezultāti. Jā, tas ir galvenais, taču svarīgi ir arī citi blakusapstākļi. Kā tiek pasniegts šis produkts, kādas izklaides iespējas ir skatītājiem, kā hokejs un \"Dinamo\" iemiesojas dzīvē. Tas ir labākais piemērs, kaut dažos citos veidos mēs varētu arī minēt pavisam pretējo. Piemēri nav tālu jāmeklē - cik daudz ļaužu savulaik nāca uz \"Radiotehniķa\" un vēlāk \"Vildogas\" spēlēm volejbolā un cik to skatītāju rindās ir tagad? Visas neveiksmes novelt tikai uz krīzi valstī un arī tādu īpašu talantu trūkumu konkrētā veidā tieši šobrīd  nevar. Ja nebūs atdeves un šova, nebūs arī daudz atbalstītāju, līdz ar to nebūs naudas, labu spēlētāju un tādā garā. Tajā pašā pludmales volejbolā viss noris  daudz sekmīgāk nekā klasiskajā volejbolā.  \"Dinamo\" piemērs ir hrestomātisks un tas var kalpot par atspērienu arī citiem. Sākotnējās bažas par to, ka mūsu profesionālā komanda nosmels gandrīz visu Latvijas sportā iepludināto atbalstītāju naudu nav piepildījušās. Jā, \"Dinamo\" ir vairāk atbalstītāju nekā citām komandām vai sporta veidiem, taču ir arī laba augsne. Ir atdeve un ar laiku vienam otram atbalstītājam tas var sākt atmaksāties. Latvija gan nav liela valsts un par grandiozu peļņu šajā jomā nevar runāt, bet tomēr. Kaut vai tirgotā produkcija ar Rīgas \"Dinamo\" zīmi - ar laiku ko līdzīgu var mēģināt citi. Pārējiem tas ir labs piemērs kā jāveido mārketings un kā jāveido attiecības ar līdzjutējiem. Jau tagad daži citi to ir uztvēruši un patiesībā tas var būt labs atspēriens nākotnei. Skaidrs, ka hokejs gan pie mums faktiski ir populārākais sporta veids tieši līdzjušanas ziņā un daudziem citiem ir grūti konkurēt ar šo spēli, tomēr arī izmaksas dažiem citiem nav tik lielas. Ko līdzīgu veidot un panākt (kaut vai mazākā mērā) futbolā, basketbolā un volejbolā nemaz nav tik neiespējami. Bez šīs mijiedarbības ar līdzjutējiem diezin vai būtu tik labi rezultāti un diezin vai atbalstītāju pulks būtu tik plašs. Nu jau tiešām aktuāls kļūst jautājums par savas hokeja halles celtniecību. Īrēts paliek īrēts un ilgtermiņā sava halle varētu atmaksāties. Kā liecina apmeklējuma statistika, mūsējie ir 13.vietā Eiropā un tas ir ļoti labs skaitlis. Būtu vēl augstāk, ja vien halles ietilpība to atļautu. Biļešu izpārdošana dažu minūšu laikā uz katru nākamo play-off spēli vien liecina par milzīgo interesi.  Dažu sporta veidu pārstāvji agrāk pat sludināja ķecerīgu frāzi - televīzijā nerādīsim, jo tad mums būs mazāk skatītāju klātienē. Pilnīgs absurds, jo tik un tā arī tie desmit vienpadsmit tūkstoši  klātienē visas Latvijas mērogā neko neizšķir. Galvenais ir pats produkts un ja tas ir labs, būs skatītāji gan klātienē, gan pie televizoru ekrāniem, gan tagad arī interneta vidē. Šo patiesību labi apliecina arī futbols labā līmenī Eiropā un cituviet. Visbeidzot - \"Dinamo\" noslēguma pasākums uzreiz pēc sezonas marta pēdējā pirmdienā ir lielisks pateicības veids visiem atbalstītajiem un arī biļešu cenas uz šo šovu ir diezgan simboliskas. Es pat domāju, ka šopavasar Latvijas hokeja izlasei būs grūti radīt tādu ažiotāžu , kādu radīja \"Dinamo\" spēles sezonas  beigās un play -off. Lai kāds būtu izlases sniegums pasaules čempionātā, tas ir vien īslaicīgs pasākums.  Otrs apskates objekts - par LOK vadības tuvināšanos sporta veidu federācijām, pašiem sportistiem un arī vienkāršajiem līdzjutējiem. Vēl pavisam LOK vadības attieksmi un tādu kā augstprātības izpausmi pats kritizēju, bet nu daudz kas sāk mainīties uz labo pusi. Kaut vai savu algu samazināšana, atteikšanās tām izmantot valsts piešķiros budžeta līdzekļus. Atzinīgi šos pārkārtojumus novērtējis Latvijas premjers un arī valsts galvenajai kontrolierei Ingunai Sudrabai laikam gan nav vairs tik daudz pretenziju. Varbūt ne tika daudz arī iepriekš bija vainīga pati LOK vadība, cik skaidrojuma trūkums. Ziņas par pašu LOK sabiedrībai tika atspoguļotas visai reti vai arī ne pārāk saprotamā veidā. Kā jau katrā lietā, bija savi plusi un mīnusi. Skauģu nekad netrūks, tāpat arī atbalstītāju. Nu viss ir kļuvis daudz caurspīdīgāks - gan pašu atalgojumi, gan tās naudas, kas tiks piešķirtas labākajiem sportistiem un treneriem. Pats galvenais - būs skaidri zināmi spēles noteikumi. Agrāk vieni (sportisti)  sūdzējās par zemo atalgojumu, savukārt LOK uzskaitīja vēl visu papildus bonusu klāstu - medicīnisko aprūpi, treniņu nometnes, ēdināšanas dienas naudu utt. Un kopā nemaz tik maz nesanāca - tā patiesība ir kaut kur pa vidu. Jo skaidrāki spēles noteikumi, jo labāk ne tikai iesaistītajām personām, bet arī visai sabiedrībai. Kritiķi ir vienmēr, bet kad pienāk LOK ģenerālā asambleja, nav jau pārāk daudz citu konkrētu piedāvājumu un faktiski nav jau nemaz mēģinājums gāzt līdzšinējo vadību. Tas pats attiecas vēl uz dažu labu lielu federāciju. Gluži kā politikā, bez pieredzes ielēkt sporta vadībā arī gluži nevar .", "link": "https://www.delfi.lv/sports/news/analysis/maris-rimenis-tuvak-tautai.d?id=30901587"},
{"title": "'Mītava Open 2011' finālistiem pievienojas vēl trīs komandas", "category": "Sports", "body": "Aizvadītajā nedēļas nogalē Ainažos notika kārtējais \"Mītava Open 2011\" atlases posms, kurā ceļazīmi uz finālu 22 komandu konkurencē nodrošināja komandas \"Hardcore Emo Party\", \"Ainaži Sprints A\" un \"Matīši\", informē turnīra organizatori. Ainažu komandas \"Ainaži Sprints A\" aktīvie līdzjutēji stadionā radīja vēl lielāku sportisko atmosfēru un visiem pretiniekiem bija jārēķinās gan ar vuvuzeļu skaļo skaņu, gan ar gavilēm par mājinieku katriem gūtajiem vārtiem. Komandas izcīnītā 2. vieta un iekļūšana lielajā finālā iepriecināja visus līdzi just atnākušos. \"Mītava Open 2011\" čempionātā ir aizvadīti trīs posmi un jau zināmas deviņas komandas, kas Zemgales Olimpiskā centra futbola stadionā cīnīsies par balvu fondu. No Zemgales posma finālā iekļuva komandas \"Poila\", \"Bastions Apsardze/JSFB\" un \"Rainis\", no Kurzemes posma - \"Medze\", \"Rensa Latvia\" un \"Nīca\", un no Vidzemes posma komandas - \"Hardcore Emo Party\", \"Ainaži Sprints A\" un \"Matīši\". Šīm komandām pievienosies vēl deviņas komandas, kas tiks noskaidrotas vēl trijos atlases posmos: 23. jūlijā Madonā, 30. jūlijā Preiļos un 6. augustā Rīgā.", "link": "https://www.delfi.lv/sports/news/tautas-sports/mitava-open-2011-finalistiem-pievienojas-vel-tris-komandas.d?id=39630613"},
{"title": "'LRA Cycling Weekend' sacensībās uzvar Normunds Zviedris un Rihards Bartuševics", "category": "Sports", "body": "\"LRA Cycling Weekend\" sacensībās - \"Kaijasenergy.lv kausā\" un \"Aerobike.lv ITT kausā\", kas notika aizvadītajā nedēļas nogalē, uzvaru svinēja pieredzējuši sportisti - Normunds Zviedri sun Rihards Bartuševics, informē sacensību organizatori. \"Kaijasenergy.lv kausā\" sporta klasē, 50 km garu distanci veicot vienā stundā un 35 minūtēs, uzvaru izcīnīja ZZK komandas braucējs Normunds Zviedris, aiz sevis atstājot ne mazāk titulētu braucēju, savu komandas biedru Jāni Rezinu. Trešajā vietā Normunds Kaupers (\"ebike/4ever\").  Tautas klasē dalībniekiem bija jāveic tikai viens aplis 25 km garumā un labākie finišēja sekojošajā secībā: pirmais Jānis Kaupe (\"ebike/4ever\"), otrais Normunds Boļšis un trešajā vietā Dāvis Dzenis. Labākā no sievietiem sporta klasē bija Sanita Goba (\"Roche Latvija\") un tautas klasē Justīne Brūvere (\"Frukawa\"). Šosejas individuālajā braucienā \"Aerobike.lv ITT kausā\", uzrādot absolūti labāko laiku un izcīnot uzvaru elites grupā, par kausa ieguvēju kļuva \"RRS\" komandas pārstāvis Rihards Bartuševics. Individuālā brauciena speciālists Bartuševics 20 kilometrus garo distanci veica 25 minūtēs un 43 sekundēs, uzrādot pieklājīgu vidējo ātrumu - 46,6 km/h. Otro labāko laiku, zaudējot yzvarētājam 23 sekundes, uzrādija Vitālijs Korņilovs (\"Alpha Baltic/Unitymarathons.com\"), trešajā vietā jaunais talants Uldis Reiters (RRS).", "link": "https://www.delfi.lv/sports/news/tautas-sports/lra-cycling-weekend-sacensibas-uzvar-normunds-zviedris-un-rihards-bartusevics.d?id=39636305"},
{"title": "Norisināsies pirmais atklātais amatieru tenisa turnīrs 'Venden OPEN 2011'", "category": "Sports", "body": "No šī gada 23.jūlija līdz 27.novemrbim tiek organizēts pirmais atklātais amatieru tenisa turnīrs \"Venden OPEN 2011\", kura mērķis ir veicināt aktīvu brīvā laika pavadīšanu un tenisa popularizēšanu mūsu valstī. Turnīra kopējais balvu fonds ir 4000 EUR, par ko var cīnīties jebkurš tenisa spēlētājs, kurš neietilpst Latvijas tenisa savienības reitingu 1.-50. vietai (līdz 01.06.2011.). \"Venden OPEN 2011\" norisināsies atbilstoši visiem starptautiskajiem tenisa spēles noteikumiem.  Tenisa turnīram plānoti pieci atsevišķi posmi, kas norisināsies \"ENRI\" Rīgā katra mēneša pēdējā sestdienā (sievietēm) un svētdienā (vīriešiem). Katrā no sērijām paredzēti 32 dalībnieki. Ja sacensībām pieteiksies vairāk nekā 32 dalībnieki, notiks papildus kvalifikācijas turnīrs. Sacensību nolikums paredz, ka pamatturnīrā katras kārtas uzvarētāji saņems prēmiju un arī gandarījuma turnīrs, kurā piedalīsies pamatturnīra pirmās kārtas zaudētāji. Balvas iegūs otrās, trešās un ceturtās kārtas uzvarētāji. Gada beigās astoņiem labākajiem turnīra dalībniekiem tiks dota iespēja piedalīties \"Venden Masters2011\" kausa izcīņā.  \"Venden OPEN 2011\" tiks atklāts ENRI tenisa kortos Kalnciems šī gada 23.jūlijā ar sieviešu spēlēm, bet svētdien, 24.jūlijā ar vīriešu sacīkstēm.", "link": "https://www.delfi.lv/sports/news/tautas-sports/norisinasies-pirmais-atklatais-amatieru-tenisa-turnirs-venden-open-2011.d?id=39724179"},
{"title": "Latvijas biatlonisti starp atpalicējiem pasaules čempionātā jauniešiem un junioriem", "category": "Sports", "body": "Latvijas jaunie biatlonisti trešdien Zviedrijā pasaules čempionātā jauniešiem un junioriem nespēja iekļūt starp 50 labākajiem individuālajās distancēs. Jauniešiem 12,5 kilometru sacensībās labākais no latviešiem bija Krišjānis Meirāns, kurš ieņēma 62.vietu (septiņas kļūdas šaušanā, +8:55,6 minūtes no uzvarētāja austrieša Martina Maijera). 70.vietā ierindojās Mārcis Paeglītis (deviņas kļūdas, +10:13,4 minūtes), Matīss Spaile ieņēma 75.vietu (deviņas kļūdas, +12:47,4 minūtes), bet Mārtiņš Indriksons – 81.vietu (11 kļūdas, +14:27,6 minūtes). Jauniešu sacensībās finišēja 90 sportisti. Junioriem 15 kilometru sacensībās 59.vietu ieņēma Juris Priede (septiņas kļūdas šaušanā, +10:08,4 minūtes no uzvarētāja francūža Jana Žigonē). Vēl Toms Praulītis ieņēma 66.vietu (septiņas kļūdas, +11:16,5 minūtes), Jānis Slaidiņš – 79.vietu (deviņās kļūdas, +16:28 minūtes), bet Jānis Zvaigznītis – 81.vietu (desmit kļūdas, +16:48,3 minūtes). Junioru sacensībās finišēja 83 sportisti.", "link": "https://www.delfi.lv/sports/news/winter_sports/biathlon/latvijas-biatlonisti-starp-atpalicejiem-pasaules-cempionata-jauniesiem-un-junioriem.d?id=29533331"},
{"title": "Juškānei 16.vieta pasaules čempionātā junioriem", "category": "Sports", "body": "Latvijas biatloniste Žanna Juškāne ceturtdien Zviedrijā izcīnīja 16.vietu pasaules čempionātā jauniešiem un junioriem 12,5 kilometru individuālajā distancē. Juškāne bija vienīgā Latvijas pārstāve sacensībās juniorēm. Viņa šaušanā pieļāva trīs kļūdas un uzvarētājai rumānietei Rekai Ferencai zaudēja 3:48,8 minūtes. Jaunietēm desmit kilometri individuālajā distancē nevienai no Latvijas sportistēm tik labi neveicās. Anastasija Sardiko ieņēma 61.vietu (piecas kļūdas šaušanā, +10:03,6 minūtes no čempiones krievietes Olgas Galičas), Inga Paškovska ierindojās 66.vietā (astoņas kļūdas, +11:21,2 minūtes), Baiba Bendika – 74.vietā (12 kļūdas šaušanā, +14:20,9, bet Krista Krūmiņa – 77.vietu (12 kļūdas šaušanā, +17:26,6 minūtes). Sacensībās finišēja 79 sportistes.", "link": "https://www.delfi.lv/sports/news/winter_sports/biathlon/juskanei-16vieta-pasaules-cempionata-junioriem.d?id=29555945"},
{"title": "Juškānei 21.vieta pasaules junioru čempionātā biatlonā", "category": "Sports", "body": "Pasaules jauniešu un junioru čempionātā biatlonā 7,5 kilometru sprinta distancē juniorēm ceturtdien Latvijas pārstāve Žanna Juškāne izcīnīja 21.vietu. Abās šaušanās Juškāne kļūdījās pa reizei un finišā uzvarētājai Marenai Hameršmitai no Vācijas, kas šāva nekļūdīgi, zaudēja divas minūtes un 36,8 sekundes. Savukārt vēl augstāk par Latvijas sportisti finišēja igauniete Kristela Vīgipū, kurai nekļūdīga šaušana ļāva izcīnīt sesto vietu. Gan Juškāne, gan Vīgipū pārstāvēs savu valsti arī Vankūveras olimpiskajās spēlēs. Vīriešu konkurencē 7,5 kilometru distancē jauniešiem sestdien no Latvijas sportistiem labāko rezultātu sasniedza Krišjānis Meirāns, kurš finišēja 56.pozīcijā. Viņš divās šaušanās pieļāva četras kļūdas un finišā uzvarētājam vācietim Johanesam Kūnam zaudēja trīs minūtes un 52,4 sekundes. Savukārt Matīss Spaile kļūdījās vienu reizi, uzvarētājam zaudējot četras minūtes un 37,7 sekundes, ierindojoties 65.vietā. Pārējie divi Latvijas sportisti finišēja vēl zemāk - Mārcis Paeglītis ar sešām kļūdām ierindojās 72.vietā, bet Mārtiņš Indriksons ar astoņiem misēkļiem palika 84.vietā 89 dalībnieku konkurencē. Tikmēr desmit kilometru sprintā junioriem labāko rezultātu no latviešiem sasniedza 64.vietā esošais Georgijs Osipovs, kurš ar vienu kļūdu finišēja 64.vietā, uzvarētājam Jevgēņijam Petrovam no Krievijas zaudējot trīs minūtes un 48,9 sekundes. Juris Priede ar piecām kļūdām mērķa līniju sasniedza ar 71.labāko laiku, četras kļūdas pieļāva 78.vietā esošais Toms Praulītis, savukārt pozīciju zemāk ierindojās Jānis Zvaigznītis ar sešām kļūdām ugunslīnijās. Visi trīs šie biatlonisti uzvarētājam zaudēja vairāk nekā četrarpus minūtes.", "link": "https://www.delfi.lv/sports/news/winter_sports/biathlon/juskanei-21vieta-pasaules-junioru-cempionata-biatlona.d?id=29597145"},
{"title": "Juškānei 24.vieta pasaules junioru čempionāta iedzīšanas sacensībās", "category": "Sports", "body": "Pasaules jauniešu un junioru čempionātā biatlonā desmit kilometru iedzīšanas distancē juniorēm svētdien Latvijas pārstāve Žanna Juškāne finišēja 24.vietā. Četrās šaušanās Juškāne pieļāva četras kļūdas un pēc 21.vietas sprintā zaudēja trīs pozīcijas. Sacensībās uzvarēja francūziete Sofija Buajē, kurai Juškāne zaudēja piecas minūtes un 57,8 sekundes. Savukārt vienu pozīciju zem Latvijas sportistes finišēja igauniete Kristela Vīgipū, kura pēc sestās vietas sprintā iedzīšanā kļūdījās deviņas reizes. Gan Juškāne, gan Vīgipū pārstāvēs savu valsti arī Vankūveras olimpiskajās spēlēs. Tikmēr 12,5 kilometru iedzīšanas distancē junioriem neviens Latvijas sportists nebija kvalificējies. Jau ziņots, ka sestdien notikušajā sprintā labāko rezultātu no latviešiem sasniedza 64.vietā finišējušais Georgijs Osipovs, Juris Priede mērķa līniju sasniedza ar 71.labāko laiku, 78.vietā ierindojās Toms Praulītis, savukārt pozīciju zemāk finišēja Jānis Zvaigznītis. Vēl svētdien iedzīšanas sacensībās jauniešiem neveiksmīgi startēja Latvijas jaunieši. 7,5 kilometru iedzīšanai jaunietēm bija kvalificējušās Krista Krūmiņa un Baiba Bendika, kuras sprintā ieņēma attiecīgi 29. un 36.vietu. Tomēr jau pēc neveiksmīgās pirmās šaušanas Krūmiņa un Bendika atkrita uz kopvērtējuma lejasgalu un pacelties augstāk vairs nespēja. Bendika četrās šaušanās kļūdījās desmit reizes, kas 55 finišējušo dalībnieču konkurencē deva 51.vietu, bet Krūmiņa kļūdījās astoņas reizes un palika pozīciju zemāk. Sacensībās uzvarēja krieviete Jeļena Badaņina, kurai Bendika zaudēja deviņas minūtes un 2,5 sekundes, bet Krūmiņa - deviņas minūtes un 13,3 sekundes.", "link": "https://www.delfi.lv/sports/news/winter_sports/biathlon/juskanei-24vieta-pasaules-junioru-cempionata-iedzisanas-sacensibas.d?id=29613213"},
{"title": "Latvijas jauniešu biatlonistiem 16.vieta pasaules čempionāta stafetes sacensībās", "category": "Sports", "body": "Pasaules jauniešu un junioru čempionātā biatlonā 3x6 kilometru stafetes sacensībās jauniešiem otrdien Latvijas komanda ierindojās 16.vietā. Matīss Spaile, Mārcis Paeglītis un Krišjānis Meirāns sešās šaušanās pieļāva desmit kļūdas un slēpoja trīs soda apļus, finišā no uzvarējušās Krievijas komandas atpaliekot par 11 minūtēm un 9,5 sekundēm. Sacensībās otro vietu ieņēma Francijas komanda, bet trešo vietu izcīnīja Norvēģijas jaunieši. Kopā distanci veica 20 komandas. Jau ziņots, ka 16.vietu 4x7,5 kilometru stafetes sacensībās otrdien izcīnīja arī Latvijas juniori Toms Praulītis, Juris Priede, Georgijs Osipovs un Jānis Zvaigznītis. Otrdien notiks arī stafetes sacensības juniorēm un jaunietēm. Latvietes startēs tikai jauniešu konkurencē.", "link": "https://www.delfi.lv/sports/news/winter_sports/biathlon/latvijas-jauniesu-biatlonistiem-16vieta-pasaules-cempionata-stafetes-sacensibas.d?id=29652975"},
{"title": "Rastorgujevs izcīna 15.vietu Eiropas čempionātā 20 kilometru distancē", "category": "Sports", "body": "Latvijas biatlonists Andrejs Rastorgujevs otrdien Igaunijā izcīnīja 15.vietu Eiropas čempionātā 20 kilometru individuālajā distancē. Vēl viens Latvijas pārstāvis Kaspars Dumbris ieņēma 29.vietu 69 sportistu konkurencē. Par Eiropas čempionu kļuva vācietis Kristofs Knī, kurš, pieļaujot vienu kļūdu šaušanā, distanci veica 59:48.0 minūtēs. 15,3 sekundes viņam zaudēja ukrainis Oļegs Berežnojs, bet 21 sekundi – krievs Aleksejs Volkovs (abiem arī pa vienai kļūdai šaušanā). Rastorgujevs šaušanā kļūdījās četras reizes (četras soda minūtes) un finišā uzvarētājam zaudēja 3:31,8 minūtes. Dumbris šaušanā arī kļūdījās četras reizes, bet no Knī viņš atpalika 5:15,1 minūti. Junioriem 15 kilometru distancē labākais no Latvijas pārstāvjiem bija Toms Parulītis, kurš ieņēma 25.vietu. Viņš šaušanā kļūdījās trīs reizes un jaunajam Eiropas junioru čempionam krievam Andrejam Turgeņevam (divas kļūdas šaušanā) zaudēja 6:02,3 minūtes. Vēl no Latvijas biatlonistiem Krišjānis Meirāns ieņēma 31.vietu (sešas kļūdas, +7:30,3 minūtes), Juris Priede – 49.vietu (deviņas kļūdas, +10:42,8 minūtes), bet Jānis Zvaigznītis – 55.vietu (desmit kļūdas, +14:50,6 minūtes).", "link": "https://www.delfi.lv/sports/news/winter_sports/biathlon/rastorgujevs-izcina-15vietu-eiropas-cempionata-20-kilometru-distance.d?id=30293945"},
{"title": "WADA: meldonijs aizliegto vielu sarakstā tika iekļauts pēc vispusīgas preparāta izpētes", "category": "Sports", "body": "Aizliegto vielu sarakstā iekļautais meldonijs, kura lietošanā kopš gada sākuma pieķerti jau aptuveni 100 sportisti, pirms ievietošanas dopinga vielu sarakstā ticis vispusīgi pārbaudīts, pirmdien gadskārtējā simpozijā paziņoja  Pasaules  Antidopinga aģentūras ( WADA ) ģenerāldirektors Deivids Houmens. Kā zināms, meldonijs, kas ir Latvijā ražotā medikamenta \" Mildronāts \" aktīvā viela,  aizliegto vielu sarakstā tika iekļauts 1. janvārī.  Kopš tā laika pārbaudēs vielas klātbūtne konstatēta virknei augstākā līmeņa sportistu, tostarp tenisa superzvaigznei  Marijai Šarapovai  no  Krievijas . \"Meldonijs aizliegto vielu sarakstā tika iekļauts pēc vispusīgām un uzticamām pārbaudēm, kuras vienmēr tiek veiktas visiem preparātiem. Bez tam visiem tika paziņots - lūk, jaunais saraksts un jaunās izmaiņas,\" Houmens uzsvēra, ka meldonija nokļūšana WADA aizliegto vielu sarakstā nav bijusi sasteigta vai sportistiem negaidīta. Tāpat WADA vadība uzsvēra, ka tā neplāno izslēgt meldoniju no aizliegto preparātu saraksta. Tikmēr Krievijas Federāciju padomes pārstāvji ir pieprasījuši nacionālā sporta vadībai, lai tā izskaidro, kā aizliegtais preparāts nonācis tik daudzu šīs valsts sportistu organismā, lai gan bijis zināms, ka tas no gada sākuma būs aizliegts. Šobrīd ir zināmi astoņi Krievijas sportisti, kuri pieķerti meldonija lietošanā, jo bez Šarapovas šī viela konstatēta arī olimpiskajiem čempioniem Semjonam Jeļistratovam (šorttrekā) un Jekaterinai Bobrovai (daiļslidošanā), ātrslidotājam Pāvelam Kuližņikovam un citiem. \"Nepieciešama operatīva iejaukšanās un radušās situācijas izskaidrojums no nacionālā sporta vadības puses, jo šis jautājums skar ne tikai atsevišķus sportistus, bet arī valsts reputāciju,\" teikts Federāciju padomes paziņojumā. Savukārt Krievijas valdības vicepremjers Arkādijs Dvorkovičs paziņojis, ka valdība pa saviem oficiālajiem kanāliem pieprasīs no WADA informāciju par tās veiktajiem zinātniskajiem pētījumiem attiecībā uz meldoniju. Kā ziņots, \"Mildronāta\" izstrādātājs Latvijas Organiskās sintēzes institūta vadītājs  Ivars Kalviņš  ir neizpratnē par meldonija aizliegšanu sportistiem. Viņš iepriekš norādījis, ka sportistiem jāļauj rūpēties par savu veselību. Kalviņš plāno rakstīt vēstuli WADA, tajā skaidrojot vielas ietekmi uz cilvēka organismu un to, ka tai nav dopinga vielām raksturīgās iedarbības. Savukārt bijusī Latvijas Valsts sporta medicīnas centra (VSMC) Antidopinga nodaļas vadītāja Liene Kozlovska, kura patlaban strādā  Eiropas Padomes  Sporta nodaļā, aģentūrai LETA iepriekš stāstīja, ka \"Mildronāts\" aizliegto vielu sarakstā iekļauts, jo tā lietošana pārmērīgi lielās devās ir kaitīga veselībai. Viņa ir pārliecināta, ka sportistiem vajadzētu ļaut lietot \"Mildronātu\", ja tam ir medicīniski iemesli un preparātu izrakstījis ārsts. Tādējādi varētu kontrolēt vielas lietošanu, jo sportistiem vajadzētu legālu pamatojumu.", "link": "https://www.delfi.lv/sports/news/other_kinds/other/wada-meldonijs-aizliegto-vielu-saraksta-tika-ieklauts-pec-vispusigas-preparata-izpetes.d?id=47183595"},
{"title": "Kopš gada sākuma 27 Krievijas sportisti pieķerti meldonija lietošanā", "category": "Sports", "body": "Kopš šī gada sākuma kopumā 27 Krievijas sportisti pieķerti meldonija lietošanā, piektdien pavēstījis šīs valsts sporta ministrs Vitālijs Mutko. \"Meldonija lietošanā no 1. janvāra pieķert 27 Krievijas sportisti, bet kopumā visā pasaulē šādu gadījumu skaits ir aptuveni 127,\" izteicās Mutko. Krievijas sporta ministrs piektdien arī norādīja, ka pilnvērtīga dopinga kontrole šajā valstī varētu tikt atjaunota līdz gada beigām. Šobrīd Krievijas Antidopinga aģentūrai (RUSADA) ir piespriesta pagaidu diskvalifikācija. Meldonijs, kas ir Latvijā ražotā medikamenta \" Mildronāts \" aktīvā viela, aizliegtajā sarakstā tika iekļauts 1.janvārī. Kopš tā laika pārbaudēs vielas klātbūtne konstatēta virknei augstākā līmeņa sportistu, tostarp tenisa superzvaigznei Marijai Šarapovai, četrkārtējai pasaules čempionei peldēšanā Jūlijai Jefimovai, olimpiskajiem čempioniem Semjonam Jeļistratovam (šorttrekā) un Jekaterinai Bobrovai (daiļslidošanā), ātrslidotājam Pāvelam Kuližņikovam un citiem krievu sportistiem. Kopš pagājušā gada beigām sistemātisko dopinga pārkāpumu dēļ ir diskvalificēta Krievijas Vieglatlētikas federācija, tāpēc šīs valsts sportisti nevar piedalīties starptautiskās sacensībās. Starptautiskā Vieglatlētikas savienība ( IAAF ) tikai maijā lems, vai atcelt diskvalifikāciju un ļaut Krievijas vieglatlētiem startēt Riodežaneiro olimpiskajās spēlēs. Savukārt vēl otrdien Krievijas olimpiskā cīņas komanda paziņoja, ka dopinga pārkāpumu dēļ \"desmitiem\" cīkstoņu varētu nākties izlaist Riodežaneiro olimpiskās spēles. Tāpat trešdien angļu laikraksts \"The Times\" vēstīja, ka pēc veiktās izmeklēšanas secināts, ka dopings jau gadiem sistemātiski tiek lietots arī Krievijas peldēšanā. Kā ziņots, \"Mildronāta\" izstrādātājs Latvijas Organiskās sintēzes institūta vadītājs Ivars Kalviņš ir neizpratnē par meldonija aizliegšanu sportistiem. Viņš iepriekš norādījis, ka sportistiem jāļauj rūpēties par savu veselību. Kalviņš plāno rakstīt vēstuli  WADA , tajā skaidrojot vielas ietekmi uz cilvēka organismu un to, ka tai nav dopinga vielām raksturīgās iedarbības. Savukārt bijusī Latvijas Valsts sporta medicīnas centra (VSMC) Antidopinga nodaļas vadītāja Liene Kozlovska, kura patlaban strādā Eiropas Padomes Sporta nodaļā, aģentūrai LETA iepriekš stāstīja, ka \"Mildronāts\" aizliegto vielu sarakstā iekļauts, jo tā lietošana pārmērīgi lielās devās ir kaitīga veselībai. Viņa ir pārliecināta, ka sportistiem vajadzētu ļaut lietot \"Mildronātu\", ja tam ir medicīniski iemesli un preparātu izrakstījis ārsts. Tādējādi varētu kontrolēt vielas lietošanu, jo sportistiem vajadzētu legālu pamatojumu.", "link": "https://www.delfi.lv/sports/news/other_kinds/other/kops-gada-sakuma-27-krievijas-sportisti-piekerti-meldonija-lietosana.d?id=47233925"},
{"title": "Slavenā krievu kārtslēcēja Isinbajeva Rio Olimpiādē varētu startēt kā neatkarīgā sportiste", "category": "Sports", "body": "Slavenā kārtslēcēja  Jeļena Isinbajeva , kura visskarbāk kritizēja Krievijas vieglatlētu diskvalifikāciju un aizliegumu startēt 2016. gada Riodežaneiro olimpiskajās spēlēs, Starptautiskajā  Vieglatlētikas  federācijā ( IAAF ) iesniegusi pieteikumu startam Olimpiādē kā neatkarīga sportiste, ziņo portāls \"insidethegames.biz\". Iepriekš Isinbajeva sarunā ar ārzemju medijiem  kategoriski noraidīja iespēju Rio startēt kā neatkarīga sportiste . Krievu vieglatlētiem, kuri vēlas startēt Riodežaneiro un jūlijā Amsterdamā notiekošajā Eiropas čempionātā, tas jādara kā neatkarīgiem sportistiem, jo IAAF ir atstājusi spēkā Krievijas Vieglatlētikas federācijas (KVF) diskvalifikāciju, kas nozīmē aizliegumu šīs valsts sportistiem startēt jebkādās oficiālās vieglatlētikas sacensībās, ieskaitot olimpiskās spēles. Taču krievu vieglatlētiem ir dota iespēja startēt, ja viņi to dara kā neatkarīgi sportisti, iesniedzot IAAF attiecīgu pieteikumu, un ja viņi spēj pierādīt, ka nekādi nav saistīti ar Krievijas antidopinga sistēmu. KVF apstiprināja, ka Isinbajeva ir viena no vieglatlētiem, kas iesniegusi šādu pieteikumu. To pašu izdarījuši arī barjerskrējējs Sergejs Šubenkovs un augstlēcēja Marija Kučina. Iepriekš tika atklāts, ka  šādu sportistu esot \"ap desmit\" , bet jaunākā informācija liecina, ka viņu skaits jau sasniedzis 80, atklājusi IAAF. Viņu pieteikumus izvērtēs IAAF Dopinga pārskata valde. \"IAAF izdarīs paziņojumu un sniegs publisku komentāru par tiem Krievijas sportistiem, kuri atbilst visiem kritērijiem, lai piedalītos starptautiskās sacensībās kā neatkarīgi sportisti, un tikai pēc tam, kad šie lēmumi tiks paziņoti atlētiem,\" portālam \"insidethegames.biz\" atklāja federācijā. Eiropas čempionāts  Nīderlandes galvaspilsētā Amsterdamā sāksies 10. jūlijā.", "link": "https://www.delfi.lv/sports/news/vasaras-olimpiskas-speles/zinas/slavena-krievu-kartsleceja-isinbajeva-rio-olimpiade-varetu-startet-ka-neatkariga-sportiste.d?id=47626823"},
{"title": "Tāllēcēja Kļišina kā vienīgā Krievijas vieglatlēte saņēmusi atļauju piedalīties Olimpiādē", "category": "Sports", "body": "Krievu tāllēcēja Darja Kļišina saņēmusi atļauju piedalīties starptautiskās sacensībās zem neitrāla karoga un, iespējams, būs vienīgā šīs valsts vieglatlēte, kas piedalīsies Riodežaneiro olimpiskajās spēlēs. 25 gadus vecā divkārtējā Eiropas čempione telpās jau vairākus gadus dzīvo Floridā un Starptautiskā  Vieglatlētikas  federācija ( IAAF ) paziņojumā sestdien izteikusies, ka Kļišina izpildījusi antidopinga nosacījumus. Kā atklājusi IAAF, tā kopumā saņēmusi pieteikumus uz atļaujas saņemšanu no 136  Krievijas  vieglatlētiem. Sīkākas detaļas netiek sniegtas, tomēr Krievijas Olimpiskā komiteja paziņojusi, ka visi pārējie pieteikumi ir noraidīti. Kā vēstīts, 68 Krievijas vieglatlēti vērsušies Sporta arbitrāžas tiesā (CAS), kas lēmumu par to vai atcelt diskvalifikāciju Krievijas Vieglatlētikas federācijai (VFLA) paziņos 21.jūlijā jeb divas nedēļas pirms Riodežaneiro olimpisko spēļu sākuma. Kļišina pērn izcīnīja desmito vietu pasaules čempionātā. Kā pirmā Krievijas vieglatlēte iespēju startēt zem neitrāla karoga saņēma 800 metru skrējēja Jūlija Stepanova, kura bija viena no galvenajām ziņotājām par masveida dopinga lietošanu Krievijas sportā, tomēr paredzams, ka viņa Olimpiādē nepiedalīsies. Pērn atklātībā nonāca Pasaules Antidopinga aģentūras ( WADA ) neatkarīgās izmeklēšanas komisijas ziņojums, kurā bija teikts, ka sistemātisko dopinga pārkāpumu dēļ IAAF būtu jādiskvalificē Krievijas Vieglatlētikas federācija (VFLA) un jāliedz tās atlētiem dalība Riodežaneiro olimpiskajās spēlēs. IAAF pērn novembrī piešķīra VFLA pagaidu diskvalifikāciju, bet jūnijā to atstāja spēkā. Riodežaneiro olimpiskās spēles notiks no 5. līdz 21. augustam.", "link": "https://www.delfi.lv/sports/news/vasaras-olimpiskas-speles/zinas/talleceja-klisina-ka-vieniga-krievijas-vieglatlete-sanemusi-atlauju-piedalities-olimpiade.d?id=47658319"},
{"title": "Divkārtējs pasaules čempions svarcelšanā 'uzrāvies' uz meldoniju", "category": "Sports", "body": "Divkārtējā pasaules čempiona, pasaules rekordista un olimpiskā vicečempiona Andreja Ribakova analīzēs atklāts meldonijs, tādējādi baltkrievu smagatlēts papildinājis šā preparāta \"upuru\" sarakstu, kas jau pārsniedzis 130 sportistu. Par Ribakova pozitīvajām analīzēm paziņojusi Starptautiskā  Svarcelšanas  federācija (IWF), kas viņam uz laiku aizliegusi piedalīties IWF sacensībās. Olimpisko sudraba medaļu baltkrievu sportists izcīnīja 2004. un 2008. gada olimpiskajās spēlēs, turklāt Pekinas olimpiādē laboja pasaules rekordu svara kategorijā līdz 84 kilogramiem. 2006. gadā viņš uzvarēja gan Eiropas, gan pasaules čempionātā. Otro pasaules čempiona titulu viņš izcīnīja pēc gada. Kā zināms, meldonijs aizliegto preparātu sarakstā iekļauts ar šā gada 1. janvāri. Kopš tā laika preparāts atklāts vairāk kā 130 sportistu analīzēs, ieskaitot pasaules klases atlētus kā tenisisti  Marija Šarapova , pasaules rekordists ātrslidošanā Pāvels Kuližnikovs un pasaules čempione vieglatlētikā Abeba Aregavi. Vairāk kā 30 no pieķertajiem meldonijā ir Krievijas sportisti.", "link": "https://www.delfi.lv/sports/news/other_kinds/other/divkartejs-pasaules-cempions-svarcelsana-uzravies-uz-meldoniju.d?id=47260747"},
{"title": "Isinbajeva atsakās startēt Rio zem SOK karoga", "category": "Sports", "body": "Titulētā krievu kārtslēcēja  Jeļena Isinbajeva  paziņojusi, ka neizmantos iespēju 2016. gada Riodežaneiro olimpiskajās spēlēs startēt zem Starptautiskās Olimpiskās komitejas (SOK) karoga, ziņo \"The New York Times\". \"Ja mūs tomēr diskvalificēs, tad jūs mani Rio neredzēsiet. Ja startēt - tad tikai zem Krievijas karoga. Runas par to, ka es varētu Olimpiādē startēs zem  SOK  karoga, nav patiesas,\" izdevums citē Isinbajevu. Kā zināms, 17. jūnijā Starptautiskā  Vieglatlētikas  federācijas ( IAAF ) vadība vienbalsīgi lēma par  pagājušā gada novembrī piespriestās  Krievijas Vieglatlētikas federācijas (KVF) diskvalifikācijas  atstāšanu spēkā , kas nozīmē, ka krievu vieglatlētiem būs liegts startēt Rio. Tai pašā laikā IAAF norādīja, ka krievu sportistiem, kuri var pierādīt savu nesaistību ar valsts dopinga sistēmu, būs atļauts startēt Rio kā neatkarīgiem sportistiem, zem SOK karoga. Galīgais lēmums par Krievijas vieglatlētu dalību Rio Olimpiādē tiks pieņemts SOK sēdē 21. jūnijā. Isinbajeva iepriekš izteicās, ka vērsīsies tiesā, lai pierādītu, ka liegums startēt olimpiskajās sacensībās ir \"cilvēktiesību pārkāpums\".", "link": "https://www.delfi.lv/sports/news/vasaras-olimpiskas-speles/zinas/isinbajeva-atsakas-startet-rio-zem-sok-karoga.d?id=47587105"},
{"title": "Milānas mēra vēlēšanu dēļ 'Giro d'Italia' rīkotājiem jāsaīsina pēdējais velobrauciena posms", "category": "Sports", "body": "Svētdien notiekošo Milānas mēra vēlēšanu dēļ \"Giro d'Italia\" daudzdienu velobrauciena rīkotāji ir spiesti saīsināt šajā dienā paredzēto pēdējo posmu, informē \"cyclingnews.com\". Sākotnēji individuālais brauciens uz laiku Milānas ielās bija noteikts 31 kilometra garumā, taču tas tiks saīsināts līdz 26 kilometriem, lai kārtības nodrošināšanā būtu jāiesaista mazāk policistu. Pilsētas amatpersonas nolēmušas, ka vairāk policistu jāmobilizē saistībā ar mēra vēlēšanām nekā velobraucienu. Pēc aizvadītiem 17 posmiem velobrauciena kopvērtējumā pārliecinošs līderis ir slavenais spānis Alverto Kontadors no \"Saxo Bank Sungard\" komandas.", "link": "https://www.delfi.lv/sports/news/other_kinds/cycling/milanas-mera-velesanu-del-giro-ditalia-rikotajiem-jasaisina-pedejais-velobrauciena-posms.d?id=38700351"},
{"title": "Māris Rīmenis: Labas spēles, taču beigās bez intrigas mums", "category": "Sports", "body": "Vankūveras ziemas olimpiskajās spēlēs vēl atlikušas trīs sacensību dienas. Protams, ka interesantas, būs taču izšķirošās spēles hokejā vīriešiem, vēl kalnu slēpošana, biatlons, šorttreks, un citi veidi. Un tomēr – mūsu līdzjutēji jau laikam gan var pavilkt svītru Latvijas sportistu iespētajam . Divas sudraba godalgas, atlikušajos programmas veidos cerības uz medaļām praktiski nav. Jāņa Miņina četrinieks bobslejā nestartēs. Brāļiem Šiciem sudrabs kamaniņu sportā un Martinam Dukuram skeletonā. Šicu panākums bija negaidīts, bet tāpēc jo patīkams. Ne nejaušs, jo jau treniņos viņi brauca ļoti labi un laikam gan lēmums par braukšanu  no junioru starta musējiem arī nenāca par sliktu. Vāciešiem divniekos neveiksme, toties mums gaviles. Martina Dukura panākums nopelnīts visas sezonas garumā. Es jau komentējot sacīju, ka jebkurā citā trasē (varbūt izņemot Sanktmoricu) Martins būtu uzvarējis, bet šoreiz savas trases priekšrocības izmantoja Džons Montgomerijs. Nevar salīdzināt kanādiešu veikto braucienu skaitu un mūsējo šajā trasē. Protams, ja kāds ir galvas tiesu parāks, uzvarēs arī šādos apstākļos (Tatjana Hufnere, Andrē Lange), tomēr kopumā tā ir . Mazākais pārsvars skeletona vēsturē olimpiskajās spēlēs un Montgomerijs kanādiešiem kļuvis par vienu no nacionālajiem varoņiem. Pat šodien, jau gandrīz nedēļu pēc sacensībām, par viņu plašs raksts kanādiešu olimpiskajā avīzē. Montgomerijs bija pirmais, kas izcīnīja zeltu mājiniekiem Vistleras kūrortā un viņa piemēram vēlāk sekoja vairāki atlēti. Martins tikpat labi bija pelnījis zeltu, bet nav jau vairs jēgas sūkstēties. Jau nākamajā rītā viņš pats bija apjautis sava panākuma nozīmīgumu un vilšanās par tām septiņām sekundes simtdaļām pazudusi. Tāds ir sports, taču mūsējais godam cīnījas par zeltu. Turpinājums mums nebija tik veiksmīgs, kaut vēl jau varam cerēt uz mazu brīnumu biatlonā vai arī Haraldu Silovu 500 metru šorttrekā. Hokeja pirmās trīs spēles līdzjutējos laikam gan radīja vilšanos, ko nevar teikt par ceturto. Kanādas CTV komentētāji arī uzteica Latvijas izlasi par cīņassparu un pat nākamajā dienā Čehijas - Somijas mačā atgādināja, ka čehi varēja arī netikt ceturtdaļfinālā. Tika pieminēta Soltleiksitija un Baltkrievijas panākums pret Zviedriju, cik tur trūka, kad pēc Karsuma metiena ripa no Vokouna kājsarga varētu būt arī vārtos. Pēdējā spēle bija godam un laikam šādā konkurencē grēks būtu ko pārmest. Cita lieta, ka turnīra formula ir diezgan jocīga. Latvija tiktu tālāk un mēs visi priecātos, kaut sportiskajā ziņā iznāca, ka čehiem viņu iepriekšējie panākumi arī nav daudz devuši. Tas par bijušo, bet skaidrs, ka tagad visiem uz mēles bobslejs. Jau piektdien četrinieku pirmie divi braucieni, bet šoreiz bez Jāņa Miņina ekipāžas. Pēc apendicīta operācijas mūsu pilots atguvās, bet ar trasi tomēr treniņos netika galā. Tas var būt liktenis vai atsevisķa neveiksme, bet divos treniņbraucienos Jāņa pilotētais bobs krita. Otrajā jau ar smagākām sekām mūsu stūmējiem. Lēmums par nestartēšanu noteikti bija smags. Kā citādi, ja tie ir četru gadu galvenie mači un ja visupirms pēc olimpisko spēļu rezultātiem nosaka LOV vienību. Labi, pasaules kausa kopvērtējumā Miņins bija otrais un finansējumam it kā būtu jabūt, bet mūsu bobsleja nākotni es uz karstām pēdām neņemtos komentēt. Miņins jau daudzkārt publiski izteicies, ka iespējama arī viņa aiziešana uz citu komandu vai arī sportiskās karjeras beigas. Ja vien nebūs pietiekami daudz līdzekļu. Ko viņš teiks tagad? Faktiski man žēl visas komandas, jo puiši bija pastrādājušī godam un veiksmes gadījumā varēja pacīnīties par medaļām. To eiforiju pēc uzvaras pērnas sezonas pasaules kausā Vistlerā gan vajadzēja aizmirst, jo tagad te nedaud savādāks ledus profils un arī daži pretinieki daudz stiprāki nekā toreiz. Pirmkārt jau tas attiecas uz Andrē Langi un ne tikai viņu vien. Trase ir sarežģīta - nositās gruzīnu kamaniņu braucējs, sasitās divi šveiciešu bobsleja piloti, atteicās braukt Edvīns van Kalkers, vēl vairaki  krita, tostarp musējie. Bet ja to visu aizmirstam, Edgars Maskalāns divniekos nobrauca godam. Daudz augstāk tikt par astoto vietu, ja startē trešajā desmitniekā,  nav iespējams. Nevienā no braucieniem Edgars nebija ļoti tuvu krietienam un arī treniņos četriniekos bija līdzīgi. Žēl, ka viņam mačos nevar palīdzēt kāds no spēcīgākajiem stūmējiem (sasitumi un traumas), bet kaunā nevajadzētu palikt. Tā jau kādreiz gadās - ir kādas ķibeles un sevi labākā gaismā parāda cits. Līdz šim Edgars nav ticis pie daudziem komplimentiem un viņa rezultāti pasaules kausā to nesekmēja, bet nu var viņam tiešām papliķēt uz pleca. Malacis. Vai Miņins paliks bobslejā un vai Latvijas izlasē paliks Sandis Prūsis? Domāju, ka jau tuvakajā laikā mēs saņemsim atbildes, bet uz karstām pēdām nevajadzētu visu pazaudēt. Dzīve nebeidzas ar vienām olimpiskajām spēlēm un tieši bobslejā mums ir labas iestrādes. Ir jastrādā tālāk, jo īpaši daudz perspektīvu veidu jau mums ziemā tomēr nav. Kas ir aiz brāļiem Dukuriem skeletonā ? Faktiski neviena. Kādi ir mūsu jaunie biatlonisti? Labākās iestrādes kopumā kamaniņu sportā, taču pasaules spicē Vistlerā  tikai brāļi Šici. Haralds Silovs šortrekā arī ir vairāk kā izņēmums, hokejs mums ir bijis un būs, taču šādos sastāvos konkurēt pret Kanādu, ASV, Krieviju, Somiju un citām hokeja lielvalstīm pagrūti. Tāpat arī kalnu slēpošanā, kur konkurence pasaulē ir vienkārši milzīga un traumatisms tāpat. Var jau būt kāds supertalants, var viņā ieguldīt milzu naudu, bet garantijas nekādas. Kopējie iespaidi šajās olimpiskajās spēlēs labi. Gan par Latvijas veikumu, gan par spēlēm kopumā. Žaks Roge jau izteicies, ka ir pārsteigts par kanādiešu līdzjušanu un šoreiz tas nav nekāds reveranss līdzjutējiem. Visas biļetes izpārdotas, pat ne uz tiem Kanadā populārākajiem sporta veidiem. Es pats brīnījos par milzīgo skatītāju skaitu ledus trasē , kad laukā vēl lija lietus. Labi, ja Kanāda cer uz medaļām, viss skaidrs, bet tā bija arī kamaniņu sportā. Par kalnu slēpošanu nemaz nerunāsim, tapat daiļslidošana, kērlings un jo īpaši hokejs stāv pāri visam. Manuprāt kanādiešiem vismazākā interese ir par biatlonu un tur nu gan pārsvarā līdzjuteju vidū eiropieši, trase arī atrodas faktiski vistālāk no Visteleras, toties līdz kalnu slēpošanai desmit minūšu brauciens no ciemata. Ja par hokeju, tad te viss būtu jaraksta lieliem  un trekniem burtiem. Tā popularitāte ir milzīga. Papildus problēmas policijai spēļu dienās un masveida svinības Vankūveras ielās. Spēle pret Krieviju tika aprakstīta un atradīta daudzkārt un tas bija izcils hokejs, Tiešraidē to skatījušies ap deviņiem miljoniem kanādiešu un tas ir gandrīz trešdaļa no iedzīvotāju skaita valstī. Izcils skaitlis, kas turklāt nav parspīlēts, ka dažākārt mums pasaules čempionāta laikā... Faktiski trešdaļa valsts iedzīvotāju pie televizoriem - reāli lielāku ciparu sasniegt grūti, jo neba jau nu neviens tajā laikā nestrādā un neba jau 100% visiem interesē hokejs. Kanāda skaita zelta medaļas un šajā rādītajā jau sacenšas par pirmo vietu ar ASV un Vāciju. Krievijai kopumā ļoti neveiksmīgas spēles, ne tikai hokejā. \"Mēs esam aiz borta,\"- šis virsraksts Krievijas lielākajā sporta laikrakstā atspoguļo lietas būtību. Vēl pēdējās trijās dienās tiks izcīnīti 16 medaļu kompekti. Kanāda vēl var tikt pie zelta hokejā, tāpat spēlēs abos kērlinga finālos un vēl jau iespējams kāds panākums individuālajos veidos. Kanādai jau tagad spēles ir izdevušās un vienmēr  patīkami, ka iedzīvotāju ziņā mazākas valstis parspēj tās lielākās. Latvija sasniegumu ziņā arī ļoti augstu un jadomā mūsu sportisti Latvijas līdzjutējiem dāvājuši ne vienu vien patīkamu brīdi (un arī negulētas naktis).", "link": "https://www.delfi.lv/sports/archive/maris-rimenis-labas-speles-tacu-beigas-bez-intrigas-mums.d?id=30215773"},
{"title": "Noskaidroti 'Mītava Open 2011' pirmie finālisti", "category": "Sports", "body": "Nedēļas nogalē Bauskas novada sporta bāzes stadionā tika atklāts atklātais amatieru čempionāts mini futbolā \"Mītava Open 2011\", kur noskaidrojās pirmās trīs komandas, kas iekļuvušas finālā. Bauskas posmā dalību pieteica 32 komandas, bet diemžēl viena no komandām uz čempionātu neieradās. Jau pirmajā posmā bija jūtama pamatīga spriedze un spēlētāju vēlme nospēlēt pēc iespējas labāk, lai viņu komanda būtu to trīs komandu starpā, kas iekļūst finālā. Kā rezultātā fināla spēlē par pirmo un otro vietu pārāka izrādījās komanda \"Poila\", aiz sevis atstājot komandu \"Bastions apsardze/JFB\", taču pagājušā gada čempioni komanda \"Rainis\" dramatiskā cīņā un pēcspēles sitienu sērijā uzvarēja komandu \"Ramzess\". Bauskas posmā spēļu komentētāja lomu ar \"Prāta Vētras\" puišu palīdzību uzņēmās Lauris Lizbovskis. Savukārt dalībniekus uzmundrināja karsējmeiteņu deju grupa \"Emotive\" un \"Mītava Open\" talismans- \"Mītavas Alnis\". Aizvadītā posma notikumiem līdzi varēs sekot kanālā LTV 7, kur raidījumu starplaikos tiks pārraidīti video ar spilgtākajiem spēļu momentiem no Bauskas stadiona. Nākamās MĪTAVA OPEN 2011 spēles notiks sestdien, 9. jūlijā Kuldīgā, Kuldīgas pilsētas stadionā.", "link": "https://www.delfi.lv/sports/news/tautas-sports/noskaidroti-mitava-open-2011-pirmie-finalisti.d?id=39393009"},
{"title": "Amatieru kausā skvošā otrajā posmā uzvar DĀR sportists", "category": "Sports", "body": "\"Sanatorijas \"Belorusija\" Amatieru kausa skvošā 2011\" otrajā posmā uzvarējis viesis no Dioenvidāfrikas Republikas Nīls Eiberss M1 klasē, bet M2 klasē triumfēja Matīss Imbrovics, informē sacensību organizatori. Pēc turnīra noteikumiem, M1 klasē tika iedalīti spēlētāji, kuri nacionālajā reitingā ieņem no 6. līdz 39.vietai, savukārt M2 klasē piedalījās tie spēlētāji, kuri reitingā atrodas 40.vietā vai zemāk.  M1 klasē pēc kvalifikācijas maču izspēles tika noteikts līderu trijnieks, kuri savā starpā sadalīja godalgotās vietas. Trešo vietu ieņēma bijušais badmintonists Jānis Jēkabsons no Liepājas, otrā vieta tika rīdziniekam Mārim Loginam, savukārt uzvaru M1 klasē izcīnīja sportists no Dienvidāfrikas Nīls Eiberss. Nils vairākus gadus ir dzīvojis un strādājis Latvijā, papildus aktīvi nodarbojoties ar skvošu klubā \"Baltic Squash Institute\". Pirms diviem gadiem viņš kopā ar laulāto draudzeni, kura dzimusi un augusi Latvijā, atgriezās Keiptaunā. Jūlija sākumā Nils kopā ar ģimeni atkal ieradās Latvijā – apciemot radus un draugus, kā arī uzspēlēt skvošu ar vecajiem paziņām. Turnīrā viņam izdevās nezaudēt nevienu setu, tādējādi apliecinot savu spēles līmeni.  Spēles M2 klasē sākās ar paša jaunākā \"Amatieru kausa\" dalībnieka Edvarda Stikuta (12 gadi) un paša vecākā dalībnieka Viktora Samardaka (48 gadi) divkauju. Šajā mačā pieredzējušākajam spēlētājam izdevās uzveikt junioru. Taču tālāk Viktoram ceļā stājās 16 gadus jaunais liepājnieks Matīss Imbovics, kurš piekāpties nevēlējās. Jāpiebilst, ka šajā \"Amatieru kausa\" posmā Matīss bija savu uzdevumu augstumos – viņš pārliecinoši uzveica 14 gadus jauno Ņikitu Opļetinu no Rīgas, savukārt finālā tikās ar Kārli Pekstiņu, kurš šajā gadā atzīmēja savu 19. dzimšanas dienu un kura spēles līmenis strauji pieaug. Nepavisam ne vieglajos trīs setos veiksme tomēr bija Matīsa pusē, un viņš uzveica Kārli ar rezultātu 2:1. Trešo vietu M2 klasē izcīnīja Boriss Ivanovs. Trešais \"Amatieru kausa\" posms, finālposms, tiek plānots 20.augustā. Tajā piedalīties tiks aicināti 20 labākie spēlētāji pēc abu kvalifikācijas posmu rezultātiem.", "link": "https://www.delfi.lv/sports/news/tautas-sports/amatieru-kausa-skvosa-otraja-posma-uzvar-dar-sportists.d?id=39646431"},
{"title": "Jūrmalas velomaratona 126 kilometru distancē uzvar igaunis Putseps un Laizāne", "category": "Sports", "body": "Par Jūrmalas velomaratona prestižākās, 126 kilometru garās distances uzvarētājiem sestdien kļuva igaunis Erki Putseps no \"Alpha Baltic\" komandas un Lija Laizāne. Putseps finišu sasniedza divās stundās, 59 minūtes un 19 sekundēs. Otro vietu izcīnīja itālis Enriko Montanari no \"Wit/Procycling Events\" komandas, savukārt trešais finišēja igaunis Mihkels Reims no \"Viiking\" vienības. Tikmēr sieviešu konkurencē Laizāne finišu sasniedza pēc trīs stundām, astoņām minūtēm un 25 sekundēm. Otro vietu ieguva Jeļena Dovgoļuka no \"Veloclub Cycling Team\" komandas, bet trešā finišēja Dana Rožlapa. Tautas klasē jeb 60 kilometru braucienā labākie bija Henrijs Vimba un Madara Fūrmane, kuri finišēja pēc attiecīgi stundas, 24 minūtēm un 37 sekundēm un stundas, 24 minūtēm un 47 sekundēm. Vīriešiem otro vietu izcīnīja Jānis Rubiks, bet trešais bija Boriss Linšakovs. Sievietēm uz goda pjedestāla stājās arī Elīna Banga un Anžela Utināne. Tikmēr \"Favorit\" ģimenes braucienā (14 kilometri) dalībnieki nesteidzās, jo galvenais šajā distancē nebija uzvarēt, bet jauki pavadīt laiku. Šogad brauciena dalībnieki bija īpaši piedomājuši pie sava noformējuma - bija saskaņojuši savus tērpus, kā arī izdekorējuši riteņus gan ar mīkstajām rotaļlietām, gan citiem atribūtiem, tāpat arī ķiveres bija ieguvušas jaunu un netradicionālu izskatu. Jūrmalas velomaratona kopējais balvu fonds bija 5000 eiro (3531 lats). Velomaratonā piedalījās vairāk nekā 1000 dalībnieki. Jau vēstīts, ka piektdien Jūrmalā norisinājās \"Grand Prix\" velobrauciens, kas ir Starptautiskās Riteņbraukšanas savienības (UCI) Eiropas tūres sacensības (UCI kat. 1.2). Tajās uzvarēja pieredzējušais igaunis Jans Kirsipū no Šveices komandas \"Champion System\".", "link": "https://www.delfi.lv/sports/news/other_kinds/cycling/jurmalas-velomaratona-126-kilometru-distance-uzvar-igaunis-putseps-un-laizane.d?id=38631027"},
{"title": "'Spice' skrituļmaratonā startēs arī pasaules līmeņa skrituļslidošanas zvaigznes", "category": "Sports", "body": "Spice skrituļmaratonā Jūrmalā, kas norisināsies 7. augustā, dalību pieteikusi viena no spēcīgākajām skrituļslidošanas komandām pasaulē \"Rollerblade World Team\" (Šveice), un uz starta līnijas stāsies vēl 11 valstu sporta komandu pārstāvji. \"Rollerblade World Team\" pārstāvēs tādi sportisti kā Nikolas Itens (Nicolas Iten), Pasaules kausa 2011 (World Inline Cup 2011) kopvērtējuma līderis, un Severīns Vīdmers, kkurš attiecīgi ierindojas trešajā vietā. Tāpat \"Spice\" skrituļmaratonā pieteikušies pārstāvji vēl no desmit valstīm - Igaunijas, Lietuvas, Čehijas, Somijas, Vācijas, Nīderlandes, Krievijas, Slovākijas, Zviedrijas un Ukrainas. Vislielākā atsaucība ir no Igaunijas un Ukrainas sportistiem – attiecīgi 31 un 22 sportisti. Pērn pirmajā \"Spice\" skrituļmaratonā uzvaras laurus gan tautas, gan sporta distancē plūca igauņi, bet šogad mūsu kaimiņzemes pārstāvjiem būs sīva konkurence, tādēļ sacensības solās būt aizraujošas. \"Spice\" skrituļmaratonā būs pieejams trīs distances - sporta jeb 42 km, tautas jeb 14 km un \"Maxima Favorit\" bērnu brauciens (1 km).  Tie, kuriem nav savu skrituļslidu, varēs tās iznomāt Spice skrituļmaratona norises vietā. Noma nodrošinās sešdesmit pieaugušo un piecpadsmit bērnu skrituļslidu pārus.  Lai sagatavotos skrituļmaratonam, ikviens var izmantot \"Spice-Rollerblade\" skrituļslidošanas skoliņas bezmaksas nodarbības. Tās vada sporta kluba \"ASI/Ski Box\" treneris Andris Krauja.  Treneris ikvienam interesentam pastāstīs un demonstrēs pareizās iesildīšanās un efektīvākās skrituļslidošanas tehnikas no pirmajiem soļiem līdz pat sportiskai skrituļslidošanai. Skola darbosies sestdienās 23. un 30. jūlijā no plkst. 12 līdz plkst. 15, savukārt piektdienās 22. un 29. jūlijā no plkst. 16 līdz plkst. 19.", "link": "https://www.delfi.lv/sports/news/tautas-sports/spice-skritulmaratona-startes-ari-pasaules-limena-skritulslidosanas-zvaigznes.d?id=39675799"},
{"title": "Izveidots 'Nike Riga Run 2011' balvu fonds", "category": "Sports", "body": "\"Nike Riga Run 2011\" organizatori kopā ar sadarbības partneriem izveidojuši balvu fondu 8500 eiro apmērā, kuru sadalīs septiņās disciplīnās startējošie sacensību dalībnieki. Labākie tiks sveikti ar \"Nike\" un \"Sportland\" veikalu dāvanu kartēm, kā arī naudas balvām no \"Swedbank\". \"Šis balvu fonds kalpo par mūsu pateicību tiem atsaucīgajiem un līdzjūtīgajiem cilvēkiem, kuri atsaucās aicinājumam piedalīties \"Nike Riga Run 2011\", kā arī par motivāciju ne tikai piedalīties, bet izaicināt sevi uz vēl nebijušies personiskajiem sasniegumiem trasē,\" sacīja \"Nike\" vadītājs Latvijā Vents Aperāns.  Visdāsnākās veltes sarūpētas ātrākajiem 10 kilometru skriešanas disciplīnā, kas vienlaicīgi būs arī Latvijas čempionāts šosejas skrējienā šajā distancē. Ar īpašām naudas balvām tiks sveikts pirmais sešinieks vīriešu un sieviešu ieskaitē kopvērtējumā, abiem uzvarētājiem piešķirot 300 eiro, savukārt dāvanu kartes saņems labākie trīs sportisti katrā no 14 vecuma grupām. Arī 10 kilometru skrituļslidošanā paredzētas naudas prēmijas kopvērtējuma pirmajiem trijiem sportistiem un dāvanu kartes trīs ātrākajiem katrā vecuma grupā. Trīs ātrākie tiks pie dāvanu kartēm arī rollerslēpošanā. 4x2.5 kilometru stafetē apbalvotas tiks sešas ātrākās komandas, no kurām labākā tiks pie dāvanu kartes 400 latu apmērā. Skolu komandu stafetē divu klašu grupu uzvarētāji saņems dāvanu 200 latu vērtībā, tāpat balvu radošākās un atraktīvākās komandas titula saņēmēji, savukārt sportiskākās skolas nosaukuma ieguvēji 7.-9. klašu, kā arī 10.-12. klašu ieskaitē tiks pie 500 latu vērta inventāra savai skolai, pateicoties \"Nike Riga Run 2011\" sadarbības partnerim \"Swedbank\" un Latvijas Olimpiskajai komitejai. Īpašie atbalstītāji sarūpējuši veltes arī bērnu skrējiena dalībniekiem, kuri noskaidros uzvarētājus sešās vecuma grupās. \"Nike Riga Run 2011\" notiks 28. augustā Mežaparkā, un pasākuma mērķis ir savākt līdzekļus Ziedot.lv labdarības projektā \"Mazajām sirsniņām\" iesaistīto bērnu ārstēšanai un rehabilitācijai.", "link": "https://www.delfi.lv/sports/news/tautas-sports/izveidots-nike-riga-run-2011-balvu-fonds.d?id=39692235"},
{"title": "Padomi, gatavojoties 'Nike Riga Run' 10 kilometru distancei", "category": "Sports", "body": "Līdz \"Nike Riga Run 2011\" startam atlikušas sešas nedēļas, un šis ir pēdējais mirklis, lai uzsāktu gatavošanos tam, ja plānots piedalīties 10 kilometru skrējienā. Kā vērtīgu padomdevēju var izmantot projekta \"Bauda sportot Mežaparkā\" trenera   izstrādātās treniņu programmas ( http://nikerigarun.lv/lv/bauda-sportot-mezaparka#6 ), ļaujot variēt ar nodarbību skaitu nedēļā, kā arī to specifiku, attīstot visas nepieciešamās īpašība, lai sekmīgi varētu startētu \"Nike Riga Run 2011\". \"Nike Riga Run 2011\" projekta mājas lapā iekļautās treniņu programmas domātas tiem, kuri 28. augustā domā startēt 10 kilometru skrējienā un kuri vēlas, strādājot sabalansēti un pārdomāti, veiksmīgi sagatavoties paredzētajām sacensībām. Detalizētie treniņu uzdevumi attīstīs trīs galvenās ilgstošai skriešanai nepieciešamās īpašības - izturību, ātrumu un spēka izturību, turklāt darbs plānots, ievērojot samērību un pakāpeniskuma principu. \"Visas sportošanas pamatā ir adaptācija, un tai jābūt pakāpeniskai. Ja sākotnēji mēģinām pieradināt ķermeni pie lielākas distances, tad vēlāk jāpiestrādā pie augstākas intensitātes apstākļiem, taču galvenais ir tieši adaptācija, lai organisms ir gatavs tam, ko prasām. 10 kilometru skrējiens, tāpat kā citām izturības distancēm, notiek pie anaerobā sliekšņa robežas, tāpēc jāpanāk organisma adaptācija pie darba šādos apstākļos. Vai nu mēs mēģinām paaugstināt šo savu anaerobo slieksni, vai nu pieradināt pie pietiekami ilgstoša skrējiena ar šādiem priekšnosacījumiem, taču šim procesam jebkurā gadījumā jābūt pakāpeniskam. Noteikti nevajadzētu to mēģināt izdarīt divās dienās,\" paskaidroja Juris Beļinskis. Treniņu programmas pielāgotas cilvēku iespējām pievērsties skriešanai ikdienā, tāpēc ir iespēja izvēlēties - sportot trīs vai piecas reizes nedēļā. Taču, strādājot pēc abiem grafikiem, ikviens var paspēt sagatavoties startam \"Nike Riga Run 2011\" atlikušajās septiņās nedēļās, lai arī sāktu skriet tikai tagad.", "link": "https://www.delfi.lv/sports/news/tautas-sports/padomi-gatavojoties-nike-riga-run-10-kilometru-distancei.d?id=39693061"},
{"title": "Sestdien Ogrē - vēl nebijuša mēroga tautas velobrauciens", "category": "Sports", "body": "Sestdien, 23. jūlijā, riteņbraukšanas entuziasti pulcēsies Ogrē, kur notiks līdz šim vēl nebijušas mēroga tautas velobrauciena sacensības - Ogres un Ikšķiles tūrisma attīstības aģentūras tautas velobrauciens, informē pasākuma organizatori. Dalībniekiem būs iespēja ar riteni izbraukt gan Ogres novada, gan Ikšķiles novada apkārtni, braukt gar Mazo Juglas upi un izbaudīt Ogres Zilo kalnu dabas parka reljefu.  Dalībniekiem tiks piedāvātas dažādas distances: \"Vichy\" maratona distance – 54 km, pusmaratona distance – 31 km, kā arī bērnu distances.  Sacensību reģistrācija sāksies no plkst.10.00.", "link": "https://www.delfi.lv/sports/news/tautas-sports/sestdien-ogre-vel-nebijusa-meroga-tautas-velobrauciens.d?id=39723681"},
{"title": "Notiks Zemessardzes 20.vasaras sporta spēles", "category": "Sports", "body": "Šajā nedēļas nogalē, 23. un 24. jūlijā, Kuldīgā notiks Zemessardzes 20.vasaras sporta spēles. Sacensību mērķis ir veicināt fiziskās sagatavotības un sporta attīstību Zemessardzē un noskaidrot labākos Zemessardzes sportistus. Komandas piedalīsies no visām Zemessardzes vienībām. Tiks aicināti ārzemju viesi un Kuldīgas novada pārstāvji. Uzvarētājkomanda kopvērtējumā iegūs ceļojošo kausu un diplomu. Dalībnieki individuāli un komandās sacentīsies vasaras biatlonā, militarizētajā stafetē, strītbolā, volejbolā, veiklības stafetē, šaušanā, granātas mešanā, futbolā un orientēšanās sportā. Sacensību atklāšanas ceremonija sāksies 23.jūlijā plkst. 9 no rīta ar parādes gājienu no vecā Ventas tilta līdz Kuldīgas centrālajam laukumam.", "link": "https://www.delfi.lv/sports/news/tautas-sports/notiks-zemessardzes-20vasaras-sporta-speles.d?id=39723767"},
{"title": "Bricim uzvara IBU kausa posmā vasaras biatlona krosa sacensībās", "category": "Sports", "body": "Pieredzējušais Latvijas biatlonists Ilmārs Bricis sestdien izcīnīja uzvaru Priekuļos notiekošajā IBU kausa posmā vasaras biatlona krosā sprinta sacensībās. Četrus kilometrus garajā distancē Bricis šaušanās nekļūdījās, finišējot pēc 13 minūtēm un 44 sekundēm. Tikmēr sieviešu sacensībās uzvaru izcīnīja igauniete Eveli Saue, kas trīs kilometrus garo distanci veica 13 minūtēs un 31 sekundē. Sieviešu konkurencē uzreiz pēc uzvarētājas finišēja divas latvietes - Gerda Krūmiņa ar trijām kļūdām šaušanās izcīnīja otro vietu, uzvarētājai zaudējot 33 sekundes, bet vēl 54 sekundes lēnāk distanci veica Madara Līduma, kurai tas deva trešo vietu. Līduma divās šaušanās kļūdījās četras reizes. IBU kausa posms svētdien noslēdzas ar iedzīšanas sacensībām. Šosezon kopā krosa sacensībās notiks tikai divi IBU kausa posmi. Otrais risināsies no 6. līdz 8.augustam Slovākijā, Osrbli, kur pēc tam no 11. līdz 15.augustam notiks arī Eiropas čempionāts vasaras biatlonā. Savukārt pēc tam sāksies IBU kausa izcīņa vasaras biatlonā ar rollerslēpēm, kurā norisināsies trīs posmi, bet no 19. līdz 26.septembrim Polijā notiks pasaules čempionāts vasaras biatlonā.  Pagājušajā gadā vasaras sezonā Gerda Krūmiņa izcīnīja trešo vietu Eiropas čempionāta sprintā krosa distancē, bet pasaules čempionātā labāko rezultātu sasniedza Kaspars Dumbris, kurš sprintā krosa distancē izcīnīja piekto vietu.", "link": "https://www.delfi.lv/sports/news/winter_sports/biathlon/bricim-uzvara-ibu-kausa-posma-vasaras-biatlona-krosa-sacensibas.d?id=32957613"},
{"title": "Krūmiņai uzvara IBU kausa posmā vasaras biatlona krosa sacensībās", "category": "Sports", "body": "Latvijas biatloniste Gerda Krūmiņa nedēļas nogalē izcīnījusi uzvaru Priekuļos notiekošajā IBU kausa posmā vasaras biatlona krosā iedzīšanas sacensībās. Krūmiņa gan četrās šaušanās kopumā pieļāva septiņas kļūdas, bet piecus kilometrus garo distanci veica 28 minūtēs un divās sekundēs un otrajā vietā esošo slovākieti Vladimiru Točekovu apsteidza par četrām minūtēm. Jāatzīmē, ka uz starta neizgāja līdere pēc sprinta sacensībām igauniete Eveli Saue un Latvijas labākā biatloniste Madara Līduma, kura pēc sprinta disciplīnas bija trešā. Tikmēr vīriešu konkurencē Latvijas biatlonists Edgars Piksons izcīnīja trešo vietu sešus kilometrus garajā iedzīšanas distancē. Piksons četrās šaušanās kļūdījās sešas reizes un finišā uzvarētājam Peteram Ridzonam no Slovākijas zaudēja minūti un 55 sekundes. Vēl viens Latvijas sportists Arvis Robalds šaušanās pieļāva pat 13 kļūdas un palika sestajā vietā septiņu dalībnieku konkurencē. Pieredzējušais Latvijas biatlonists Ilmārs Bricis, kurš sestdien izcīnīja uzvaru sprinta sacensībās, šoreiz nestartēja. Šosezon kopā krosa sacensībās notiks tikai vēl viens IBU kausa posms. Tas risināsies no 6. līdz 8.augustam Slovākijā, Osrbli, kur pēc tam no 11. līdz 15.augustam notiks arī Eiropas čempionāts vasaras biatlonā. Savukārt pēc tam sāksies IBU kausa izcīņa vasaras biatlonā ar rollerslēpēm, kurā norisināsies trīs posmi, bet no 19. līdz 26.septembrim Polijā notiks pasaules čempionāts vasaras biatlonā. Pagājušajā gadā vasaras sezonā Krūmiņa izcīnīja trešo vietu Eiropas čempionāta sprintā krosa distancē, bet pasaules čempionātā labāko rezultātu sasniedza Kaspars Dumbris, kurš sprintā krosa distancē izcīnīja piekto vietu.", "link": "https://www.delfi.lv/sports/news/winter_sports/biathlon/kruminai-uzvara-ibu-kausa-posma-vasaras-biatlona-krosa-sacensibas.d?id=32990091"},
{"title": "Viesnīcā jauns Krievijas biatlonists nošauj savu komandas biedru", "category": "Sports", "body": "Pagaidām nenoskaidrotos apstākļos Krievijas pilsētā Iževskā kāds jauniešu biatlona komandas sportists viesnīcā ar sacensību ieroci nāvējoši ievainojis savu komandas biedru, vēsta \"rian.ru\". Incidents notika trešdien viesnīcas numuriņā. Pēc negadījuma jaunais sportists tika nogādāts vietējā slimnīcā, taču ārstiem neizdevās glābt jaunieša dzīvību un ceturtdien jaunais biatlonists nomira. Amatpersonas un šīs biatlona jauniešu komandas pārstāvji nav vēl varējuši izskaidrot, kā ierocī varēja būt patronas, jo tās tiek izsniegtas tikai trasē. Abi incidentā iesaistītie jaunieši nebija pat 16 gadus veci.", "link": "https://www.delfi.lv/sports/news/winter_sports/biathlon/viesnica-jauns-krievijas-biatlonists-nosauj-savu-komandas-biedru.d?id=33053083"},
{"title": "Bendika uzvar Eiropas kausā vasaras biatlonā juniorēm", "category": "Sports", "body": "Latvijas sportiste Baiba Bendika uzvarējusi Eiropas kausā vasaras biatlonā krosā juniorēm, informē Latvijas Biatlona federācija. Eiropas kausa kopvērtējumā tika ņemtas trīs sacensības. Eiropas kausa pirmais posms jūlijā risinājās Priekuļos, pēc tam augusta sākumā sportisti tikās Slovākijā, Brezno-Osrbli, kur pagājušās nedēļas nogalē notika arī Eiropas čempionāts. Šo trīs sacensību kopvērtējumā Bendika bija labākā starp juniorēm, bet junioriem otro un trešo vietu ieguva Latvijas sportisti – attiecīgi Jānis Zvaigznītis un Toms Praulītis.", "link": "https://www.delfi.lv/sports/news/winter_sports/biathlon/bendika-uzvar-eiropas-kausa-vasaras-biatlona-juniorem.d?id=33592233"},
{"title": "Bricim devītā un 11.vieta IBU kausa posmā biatlonā ar rollerslēpēm", "category": "Sports", "body": "Latvijas biatlonists Ilmārs Bricis šajā nedēļas nogalē izcīnīja devīto un 11.vietu IBU kausa posmā vasaras biatlonā sacensībās ar rollerslēpēm. Sestdien notikušajā desmit kilometru sprintā Bricis bija devītais, bet svētdien 12,5 kilometru iedzīšanā viņš finišēja 11.pozīcijā. Sprintā uzvaru izcīnīja Čehijas sportists Mihals Šlesingrs, bet iedzīšanā labākais bija austrietis Frīdrihs Pinters. Junioru konkurencē sacensībās piedalījās vēl divi Latvijas sportisti. Žanis Andrejevs ieņēma 26.vietu, bet Alīna Krivašonoka palika pēdējā, 22.pozīcijā. Vasaras sezonas centrālās sacensības risināsies no 19. līdz 26.septembrim Polijā, kad notiks pasaules čempionāts.", "link": "https://www.delfi.lv/sports/news/winter_sports/biathlon/bricim-devita-un-11vieta-ibu-kausa-posma-biatlona-ar-rollerslepem.d?id=33804623"},
{"title": "Mildronāta skandāls: pasaules mediji iepazīst Latvijā ražoto preparātu", "category": "Sports", "body": "Pēc krievu tenisistes  Marijas Šarapovas  paziņojuma, ka viņai konstatēta pozitīva dopinga analīze, pasaules mediji pievērsušies sportistes organismā atklātās vielas - meldonija, kas atrodas Latvijā ražotā ārstnieciskā preparāta \" Mildronāts \" sastāvā - iepazīšanai. Detalizētai informācijas izzināšanai par šo vielu pievērsies amerikāņu televīzijas kanāls CNN, britu raidorganizācija  BBC , laikraksts \"The  New York Times \", žurnāls \"Forbes\", aģentūra \"Bloomberg\" un citi mediji. Tiek skaidrots, ka \"Mildronātu\" lieto kā recepšu medikamentu sirds un asinsvadu slimību ārstēšanā, kā arī darbaspēju paaugstināšanā veseliem cilvēkiem pie fiziskām un garīgām pārslodzēm un atveseļošanās periodā. Mediji interesējas par to, vai \"Mildronāts\" ir drošs, vai tas ir legāls, kā arī par to, kā tas ticis iekļauts sportistiem aizliegto vielu sarakstā. Publikācijās iekļauta gan \"Grindeks\" sniegtā informācija par blakusparādībām, kas nav bīstamas, gan Pasaules Antidopinga aģentūras ( WADA ) secinātais, ka nejaušās pārbaudēs atklāts ļoti augsts meldonija lietošanas īpatsvars sportistu vidū. Viela konstatēta 2,2% pārbaudīto sportistu vidū. Vairāki mediji uzsver, ka meldonijs pārsvarā tiek lietots Krievijā un bijušajās Padomju Savienības valstīs, bet ASV Pārtikas un zāļu pārvaldē medikaments nav apstiprināts. BBC norāda, ka arī Lielbritānijā nav izdota licence \"Mildronāta\" pārdošanai. Žurnāls \"Forbes\" atzīmē, ka meldonijam, kuru attīstījis Latvijas Organiskās sintēzes institūta vadītājs Ivars Kalviņš, ASV 1984.gadā izsniegts patents kā vielai, kas stimulē mājlopu un vistu augšanu. Tomēr preparāts lopkopības nolūkiem pārdots netiek. Aģentūra \"Bloomberg\" raksta, ka amerikāņu ārsti nav pārliecināti par medicīniskajiem pierādījumiem meldonija ietekmei. Masačūsetsas galvenās slimnīcas speciālists Ārons Begišs atzīmējis, ka ASV nav pieredzes meldonija lietošanā, tādēļ nav zināms, vai tas palīdz šūnām efektīvāk radīt enerģiju. Savukārt Klīvlendas klīnikas sirds un asinsvadu medicīnas nodaļas vadītājs Stīvens Nisens teicis, ka meldonijs \"izskatās pēc viegla stimulanta, kas liek cilvēkiem justies labi\". Speciālists piemetināja, ka sportisti riskē ar vielu, kura varētu arī nestrādāt. BBC intervējusi bijušo WADA prezidentu Diku Pondu, kurš norādījis, ka sportisti izmanto zāļu īpašības, lai uzlabotu savu sniegumu un uzvarētu sāncenšus. Šis bijis iemesls arī meldonija iekļaušanai aizliegto vielu sarakstā. Jau ziņots,, ka Šarapovai konstatēta pozitīva dopinga analīze, kas ņemta pēc  Austrālijas atklātā tenisa čempionāta.  Tenisistes organismā atklāts meldonijs, kas kopš 1.janvāra ir iekļauts WADA aizliegto vielu sarakstā. Kā zināms, pēdējā laikā meldonijs konstatēts arī daudzu citu sportistu organismos. Latvijas Organiskās sintēzes institūta vadītājs Kalviņš ir neizpratnē par meldonija aizliegšanu sportistiem. Viņš iepriekš norādījis, ka sportistiem jāļauj rūpēties par savu veselību. Kalviņš plāno rakstīt vēstuli WADA, tajā skaidrojot vielas ietekmi uz cilvēka organismu un to, ka tai  nav dopinga vielām raksturīgās iedarbības. Savukārt bijusī Latvijas Valsts sporta medicīnas centra (VSMC) Antidopinga nodaļas vadītāja Liene Kozlovska, kura patlaban strādā Eiropas Padomes Sporta nodaļā, iepriekš stāstīja, ka \"Mildronāts\" aizliegto vielu sarakstā iekļauts, jo tā lietošana pārmērīgi lielās devās  ir kaitīga veselībai . Viņa ir pārliecināta, ka sportistiem vajadzētu ļaut lietot \"Mildronātu\", ja tam ir medicīniski iemesli un preparātu izrakstījis ārsts. Tādējādi varētu kontrolēt vielas lietošanu, jo sportistiem vajadzētu legālu pamatojumu. Jau ziņots, ka Šarapova \"Mildronātu\" veselības stāvokļa uzlabošanai lieto jau desmit gadus.", "link": "https://www.delfi.lv/sports/news/other_kinds/other/mildronata-skandals-pasaules-mediji-iepazist-latvija-razoto-preparatu.d?id=47164925"},
{"title": "Četri Krievijas vieglatlēti pieķerti meldonija lietošanā", "category": "Sports", "body": "Četri Krievijas vieglatlēti pieķerti meldonija lietošanā, piepulcējoties jau tā iespaidīgajam šīs valsts sportistu pulkam, kuru organismā konstatēta kopš gadumijas aizliegto vielu sarakstā iekļautā viela. Kā zināms, meldonijs, kas ir Latvijā ražotā medikamenta \" Mildronāts \" aktīvā viela, aizliegtajā sarakstā tika iekļauts 1. janvārī. Kopš tā laika pārbaudēs vielas klātbūtne konstatēta virknei augstākā līmeņa sportistu, tostarp tenisa superzvaigznei Marijai Šarapovai, četrkārtējai pasaules čempionei peldēšanā Jūlijai Jefimovai, olimpiskajiem čempioniem Semjonam Jeļistratovam (šorttrekā) un Jekaterinai Bobrovai (daiļslidošanā), ātrslidotājam Pāvelam Kuližņikovam un citiem krievu sportistiem. Savukārt pasaulē meldonija lietošanā pieķerti jau vairāk par 100 atlētiem. Krievijas Vieglatlētikas federācija neatklāja četru pieķerto vārdus, taču aģentūra TASS, neatklājot informācijas avotu, vēsta, ka tie ir sprintere Nadežda Kotļarova, garo distanču skrējēji Andrejs Minžuļins, Gulšata Fazletdinova un 3000 metru kavēkļu distances skrējēja Olga Vovka. Zīmīgi, ka Kotļarova svētdien pati paziņoja, ka viņai bijusi pozitīva dopinga prove. Visi minētie sportisti analīzes nodeva februārī notikušajā Krievijas čempionātā telpās un viņi ir pirmie krievu vieglatlēti, kas pieķerti meldonija lietošanā. Krievijas Vieglatlētikas federācija paziņojumā uzsvēra, ka sportistus un viņu trenerus vairākkārt ir informējusi, ka meldonijs no 1. janvāra ir iekļauts aizliegto vielu sarakstā. Kārtējais dopinga skandāls Krievijas vieglatlētikā neveicinās šīs valsts sportistiem uzliktās pagaidu diskvalifikācijas atcelšanu. Kā zināms, pērn novembrī atklātībā nāca Pasaules Antidopinga aģentūras ( WADA ) neatkarīgās izmeklēšanas komisijas ziņojums, pēc kura Starptautiskā Vieglatlētikas savienība ( IAAF ) sistemātisko dopinga pārkāpumu dēļ Krievijas Vieglatlētikas federācijai piesprieda pagaidu diskvalifikāciju, kura joprojām ir spēkā. Šī iemesla dēļ Krievijas vieglatlēti aizvadītajā nedēļā nepiedalījās pasaules čempionātā telpās, kas svētdien noslēdzās Portlendā. IAAF tikai maijā lems, vai atcelt diskvalifikāciju un ļaut Krievijas vieglatlētiem startēt Riodežaneiro olimpiskajās spēlēs. Krievijas sporta ministrs Vitālijs Mutko pirmdien paziņoja, ka visi vieglatlēti, kuri gatavojas startam Olimpiādē, tiek uzraudzīti un regulāri pārbaudīti, savukārt meldonija lietošanā pieķertie četri sportisti ir atsevišķs gadījums. Tikmēr peldētāja Jefimova ir paziņojusi, ka cīnīsies par sava vārda attaisnošanu. Viņa neslēpj, ka savulaik lietojusi meldoniju, taču to pārtraukusi jau pirms vairākiem mēnešiem, tāpēc nesaprot, kā vielu varēja atrast viņas organismā. \"Kategoriski noraidu apvainojumus dopinga lietošanā. Gatavojos lietas izskatīšanai un esmu apņēmības pilna pierādīt, ka neesmu pārkāpusi antidopinga noteikumus,\" paziņoja četrkārtējā pasaules čempione. Jefimovai draud mūža diskvalifikācija, jo 2013. gada nogalē, peldētājas organismā tika konstatēti anaboliskie steroīdi, taču toreiz, ņemot vērā vainu mīkstinošus apstākļus, viņai nācās izciest vien 16 mēnešu diskvalifikāciju, atņemot viņai arī piecus Eiropas čempiones titulus. Peldētāja neslēpj, ka iepriekš lietojusi meldoniju medicīniskos nolūkos, taču pēdējo reizi to darījusi, kad \"tas vēl bija atļauts\". Viņa gan neesot bijusi informēta, ka no 1.janvāra viela ir iekļauta aizliegtajā sarakstā, bet tagad turpina trenēties un cer startēt Riodežaneiro olimpiskajās spēlēs. \"Karjeras laikā jau izlaidu pusotru gadu savas muļķības dēļ. Kopš tā laika es ļoti uzmanīgi sekoju tam, kas nonāk manā organismā, tāpēc garantēju, ka visi medikamenti, kurus lietoju, ir atļauti,\" uzsvēra peldētāja. Krievijā Jefimova, kura 2012. gada Londonas olimpiskajās spēlēs izcīnīja bronzas medaļu 200 metru brasā, tika uzskatīta par vienu no lielākajām valsts cerībām cīņā par Riodežaneiro olimpisko spēļu medaļām peldēšanas sacensībās. Talantīgā 23 gadus vecā sportiste pirmo pasaules čempiones titulu izcīnīja 2009. gadā 50 metru brasa distancē, šo panākumu atkārtojot arī 2013. gadā, kad triumfēja arī četras reizes garākā distancē. Savukārt pērn Jefimova pasaules čempionātā Kazaņā uzvarēja 100 metru brasa peldējumā. Viņai ir arī četras pasaules čempionātu sudraba medaļas un trīs bronzas godalgas. Kā ziņots, \"Mildronāta\" izstrādātājs Latvijas Organiskās sintēzes institūta vadītājs Ivars Kalviņš ir neizpratnē par meldonija aizliegšanu sportistiem. Viņš iepriekš norādījis, ka sportistiem jāļauj rūpēties par savu veselību. Kalviņš plāno rakstīt vēstuli WADA, tajā skaidrojot vielas ietekmi uz cilvēka organismu un to, ka tai nav dopinga vielām raksturīgās iedarbības. Savukārt bijusī Latvijas Valsts sporta medicīnas centra (VSMC) Antidopinga nodaļas vadītāja Liene Kozlovska, kura patlaban strādā Eiropas Padomes Sporta nodaļā, aģentūrai LETA iepriekš stāstīja, ka \"Mildronāts\" aizliegto vielu sarakstā iekļauts, jo tā lietošana pārmērīgi lielās devās ir kaitīga veselībai. Viņa ir pārliecināta, ka sportistiem vajadzētu ļaut lietot \"Mildronātu\", ja tam ir medicīniski iemesli un preparātu izrakstījis ārsts. Tādējādi varētu kontrolēt vielas lietošanu, jo sportistiem vajadzētu legālu pamatojumu.", "link": "https://www.delfi.lv/sports/news/other_kinds/atlethics/cetri-krievijas-vieglatleti-piekerti-meldonija-lietosana.d?id=47215937"},
{"title": "Desmit Krievijas vieglatlētu iesnieguši IAAF individuālos pieteikumus dalībai Rio", "category": "Sports", "body": "Apmēram 10 Krievijas vieglatlētu Starptautiskajā  Vieglatlētikas  federācijai ( IAAF ) ir iesnieguši individuālos pieteikumus dalībai 2016. gada Riodežaneiro olimpiskajās spēlēs, ziņo ārzemju mediji. \"Apmēram 10 sportistu ir aizpildījuši individuālos pieteikumus,\" aģentūrai TASS apstiprinājis Krievijas Vieglatlētikas federācijas (KVF) ģenerālsekretārs Mihails Butovs, atsakoties izpaust šo sportistus vārdus un precīzu viņu skaitu. Kā zināms,  IAAF jūnijā lēma par KVF diskvalifikācijas atstāšanu spēkā , kas nozīmē aizliegumu Krievijas sportistiem startēt Rio. Taču olimpiskajās spēlēs varēs piedalīties individuāli krievu sportisti, kas var pierādīt, ka nekādā veidā nav saistīti ar Krievijas antidopinga sistēmu un savas analīzes ir nodevuši ārzemēs, neatkarīgi no Krievijas Antidopinga aģentūras (RUSADA). Kā zināms, Krievijas Vieglatlētikas federācija (KVF) kopš novembra ir diskvalificēta, bet Krievijas vieglatlētiem ir aizliegts piedalīties IAAF rīkotās sacensībās. Šāds lēmums tika pieņemts pēc Pasaules Antidopinga aģentūras (WADA) ziņojuma par Krievijas valdības atbalstītu dopinga programmu un sistemātiskiem dopinga pārkāpumiem šai valstī. Lai gan Krievija noliedza apsūdzības, tās netika oficiāli apstrīdētas, lai gan tāda iespēja KVF tika dota. Kopš novembra regulāri tiek ziņots par augstas klases krievu sportistiem, kas iekrituši dopinga analīzēs un kam būs jāatdod izcīnītās godalgas, un liela daļa no tiem ir vieglatlēti.", "link": "https://www.delfi.lv/sports/news/vasaras-olimpiskas-speles/zinas/desmit-krievijas-vieglatletu-iesniegusi-iaaf-individualos-pieteikumus-dalibai-rio.d?id=47615907"},
{"title": "Dopings sistemātiski tiek lietots arī Krievijas peldēšanā, ziņo laikraksts", "category": "Sports", "body": "Dopings  jau gadiem sistemātiski tiek lietots arī Krievijas peldēšanā, trešdien pēc pašu veiktas izmeklēšanas vēsta angļu laikraksts \"The Times\". Pēdējo trīs gadu laikā par dopinga lietošanu ticis diskvalificēts vairāk nekā ducis krievu peldētāju, bet \"The Times\" tagad raksta, ka Krievijas Vieglatlētikas federācijas Medicīnas komisijas vadītājs Sergejs Portugalovs piegādājis aizliegtas vielas ne tikai vieglatlētiem, bet arī peldētājiem. \"Aicinājumi no Riodežaneiro olimpiskajām spēlēm izslēgt arī Krievijas peldētājus kļūs spēcīgāki pēc izmeklēšanas par Portugalovu - ārstu, kuram Pasaules Antidopinga aģentūra ( WADA ) aicinājusi piespriest mūža diskvalifikāciju kā Krievijas dopinga skandāla atslēgtas figūrai. Viņš aktīvi veicināja, lai arī Krievijas peldēšanas komanda sistemātiski lietotu dopingu,\" uzsver \"The Times\". Kopš 2009.gada, kad Portugalovs pirmoreiz esot piedāvājis \"palīdzēt\" Krievijas peldēšanai, pozitīvas dopinga analīzes bijušas 23 sportistiem. Kā zināms, vēl tikai otrdien Krievijas olimpiskā cīņas komanda paziņoja, ka dopinga pārkāpumu dēļ \"desmitiem\" cīkstoņu varētu nākties izlaist Riodežaneiro olimpiskās spēles. Savukārt jau kopš pagājušā gada beigām sistemātisko dopinga pārkāpumu dēļ diskvalificēta Krievijas Vieglatlētikas federācija. Starptautiskā Vieglatlētikas savienība ( IAAF ) tikai maijā lems, vai atcelt diskvalifikāciju un ļaut Krievijas vieglatlētiem startēt Riodežaneiro olimpiskajās spēlēs.", "link": "https://www.delfi.lv/sports/news/other_kinds/other/dopings-sistematiski-tiek-lietots-ari-krievijas-peldesana-zino-laikraksts.d?id=47224257"},
{"title": "Pēteris Apinis: Sports un meldonijs", "category": "Sports", "body": "Pasaules sporta dzīvi ikdienu pāršalc dopinga skandāli,  bet 2016. gada dopinga aktivitātes notiek zem meldonija zīmes. Latvijā meldoniju ražo a/s \"Grindex\" ar nosaukumu \"Mildronāts\", tādēļ mēs biežāk sarunu valodā lietojam tieši šo nosaukumu. Starptautiskajā publiskajā telpā notiek dzīvas diskusijas par to– ir vai nav meldonijs uzskatāms par dopingu, ir vai nav meldonijs kaitīgs cilvēka veselībai, ir vai nav meldonijs labs sirds muskuļa protektors. Mūsdienu medicīnā lietojamo farmakoloģisko līdzekļu nozīmēšanu profilaksei un ārstēšanai pamato pierādījumu bāze (evidence based medicine). Jebkura medikamenta farmakoloģisko pierādījumu bāzi veido pirmsklīniskie un klīniskie pētījumi četrās fāzēs. Atbilstoši pierādījumu bāzei nav iespējams par pētījumiem uzskatīt visus novērojumus un ziņojumus, kas publicēti dažāda līmeņa zinātniskā un parazinātniskā literatūrā. Klīnisko pētījumu rezultātu ticamību reglamentē pielietotā metodika. Šodien par ticamiem rezultātiem uzskata vienīgi tos, kuri iegūti randomizētos parelēlu grupu pētījumos, bet starptautiskā līmenī visaugstāk vērtē dubultaklos (double-blind) pētījumus. Arī par   ir publicēti daudzi simti pētījumu un zinātnisku publikāciju, taču lielākoties tie ir vai nu novērojumi vai atklāta tipa pētījumi. 21. gadsimta izvirzītajām prasībām manuprāt (esmu medicīnas žurnālu redaktors un galvenais redaktors ar 27 gadu stāžu) atbilst tikai 8 pētījumi, kas veikti Latvijā, Ukrainā, Japānā un Krievijā. Visi šie pētījumi ar ticamiem rezultātiem attiecas vienīgi uz meldonija ietekmi sirds un asinsvadu slimību pacientiem, proti, meldonijam ir pozitīva ietekme koronārās sirds slimības, sirds mazspējas un perifēro artēriju slimības gadījumā. Koronārās sirds slimības slimnieku ar hronisku sirds mazspēju ārstēšana ar meldoniju kombinācijā ar AKE inhibitoriem uzlabo pacientu klīnisko stāvokli, uzlabo to dzīves kvalitāti, uzlabo skeleta muskulatūras funkcionālo stāvokli, uzlabo miokarda sistolisko funkciju, uzlabo perifērisko asinsriti, atjauno simpātiskas un parasimpātiskās nervu sistēmas aktivitātes līdzsvaru. , kas būtu veikts ar meldoniju sportistu vai vispārēji veselu cilvēku gadījumā. Neviena, nekur pasaulē. Tātad – nekur nav neviena zinātniska pamatojuma atzīt meldoniju par vielu, kas uzlabo rezultātus sportistiem. Tomēr, ja jau meldonijs uzlabo sirds funkciju un sirds muskuļa darbību slimiem cilvēkiem, jādomā, ka tam ir arī pozitīva ietekme uz vesela cilvēka sirdi.   apstrīdēt Pasaules Antidopinga aģentūras (WADA) lēmumu iekļaut meldoniju aizliegto preparātu sarakstā (kā zināms, Pasaules Antidopinga aģentūra no 1. janvāra iekļāvusi meldoniju aizliegto preparātu sarakstā. Tas ir aizliegts gan sacensību, gan ārpussacensību periodā un iekļauts \"Hormonu un vielmaiņas modulatoru\" kategorijā). Iekļaušana aizliegto vielu sarakstā galvenokārt balstās uz pieņēmumu, ka meldonija pārmērīga lietošana var radīt veselības problēmas, tiesa, šis apgalvojums attiecas gandrīz uz jebkurām zālēm, jebkuru ķīmiski aktīvu vielu. Literatūras avotos meldonija ieteicamā deva sirds un asinsvadu slimību ārstēšanā nepārsniedz 1 gramu un daudzos pētījumos pierādīts, ka lielākas devas nerada nekādas priekšrocības. Savukārt meldonija deva 1 grams nav radījis praktiski nekādas blaknes un pilnīgi nekādus veselības traucējumus. Pēc manā rīcībā esošās informācijas, sporta ārsti atsevišķiem sportistiem nozīmējuši tieši šādu devu – 1 g meldonija dienā. . Pirmā ir tā, ka daudzi sportisti šo preparātu lietojuši gadiem, jo nekur, nevienā publikācijā, nevienā pētījumā, nevienā zinātniskā rakstā nav bijusi pat minimāla norāde, ka meldonijs rada atkarību, paaugstina sportistu funkcionālās, garīgās vai fiziskās spējas, ka varētu būt uzskatāms par dopingu. Otrā – nav pētījumu un pierādījumu – cik ilgi meldonija sadalīšanās produkti saglabājas organismā. Jādomā, ka lielākā daļa no meldonija dopinga skandālā ierautajiem sportistiem nelieto preparātu 2016. gadā, un, kā apgalvo sporta ārsti, nav lietojuši kopš uzzinājuši par meldonija iekļaušanu aizliegto vielu sarakstā. Šobrīd ir skaidrs, ka meldonija atlieku preparāti atrodami cilvēka organismā vismaz četrus mēnešus. Trešā – meldonijs no \"lielā sporta\" pārcēlies uz \"tautas sportu\". Jau šobrīd tādas populāras dopingvielas kā steroīdi, testosterona derivāti, EPO un citi daudz vairāk tiek lietoti neolimpiskajos, \"izdzīvošanas\", \"hiperpārslodžu\" sporta veidos. Šie preparāti faktiski nav atrodami neviena daudzmaz cienījama Eiropas un pasaules līmeņa olimpiskā vai populāra neolimpiskā sportista asinīs, bet pasaules literatūrā redzam atsauces, ka tautas sportā dopingvielu lietošana palielinas, jo faktiski nav dopinga kontroles. Par meldonija pārvākšanos uz tautas sportu liecina tā pilnīga izpirkšana Eiropas savienības un Krievijas aptiekās, kā arī cenas nesamērīgs pieaugums interneta aptiekās. Būtisks simptoms ir pastiprināta interese par meldoniju no Ķīnas un Japānas puses. Šobrīd sporta publiskajā telpā nereti notiek mēdīšanās, rādot ar pirkstu vienam uz otru un apsaukājot par \"dopinga sportistu\". Atkārtošos– nevienam visā pasaulē nav neviena dubultaklā pētījumā gūta pierādījuma par meldonija dopinga raksturu. Bet vēl gadu atpakaļ nekur nenotika pat publiskas diskusijas un netika publicētas pat aizdomas, ka meldonijs varētu būt dopingviela, kas iekļaujama WADA aizliegto vielu sarakstā. Vismazāk par šādām aizdomām bija informēti sportisti.  – ievērosim sportā Pasaules Antidopinga aģentūras noteiktos aizliegumus no tā brīža, kad šāds aizliegums ir noteikts, un nemēģināsim noskaidrot– vai kāds pirms šī aizlieguma ir vai nav lietojis šo medikamentu.", "link": "https://www.delfi.lv/sports/news/analysis/peteris-apinis-sports-un-meldonijs.d?id=47225243"},
{"title": "Krievijai var atņemt deviņas Pekinas olimpisko spēļu medaļas", "category": "Sports", "body": "Pēc atkārtotām 2008. gada Pekinas olimpisko spēļu dopinga analīžu pārbaudēm Krievija varētu zaudēt deviņas šo spēļu medaļas,  ziņo ārzemju mediji. Jaunākā informācija liecina, ka gandrīz puse no 31 sportista, kuru analīžu atkārtota pārbaude uzrādījusi aizliegto preparātu klātbūtni, ir Krievijas atlēti. Aģentūra TASS publiskojusi šo sportistu sarakstu, kurā ir arī vairāk Pekinas spēļu medaļnieki. Jau ziņojām, ka pozitīvas analīzes bijušas augstlēcējai Annai Čičerovai, kura Pekinā ieguva bronzas medaļu. Publiskotajā sarakstā ir arī olimpiskā čempione 4x100 metru stafetē Jūlija Čermošanska, sudraba medaļas ieguvēja šķēpmešanā Marija Abakumova, olimpiskās vicečempiones 4x400 metru stafetē Anastasija Kapačinska un Tatjana Firova, bronzas medaļas ieguvējs 50 kilometru soļošanā Deniss Nižegorodovs, bronzas medaļas ieguvēja 3000 metru šķēršļu skrējienā Jekatrina Volkova un Deniss Aleksejevs, bronzas medaļas izcīnījušās 4x400 metru stafetes komandas dalībnieks. Bez vieglatlētiem pieķerto Krievijas olimpisko medaļnieku sarakstā ir arī svarcēlājas Marina Šainova, kura izcīnīja sudrabu svara kategorijā līdz 58 kg, un Nadežda Jevstjuhna, kurai ir bronza svara kategorijā līdz 75 kg. Kā zināms, Starptautiskā Olimpiskā komiteja ( SOK ) sadarbībā ar Pasaules Antidopinga aģentūru ( WADA ) ir atkārtoti pārbaudījusi 2008. gada Pekinas olimpisko spēļu laikā nodotās 454 dopinga analīzes, īpašu uzmanību pievēršot sportistiem, kas potenciāli varētu startēt 2016. gada Riodežaneiro spēlēs. Pozitīvas izrādījušās 31 analīzes, ko nodevuši 12 valstu un sešu sporta veidu pārstāvji, par ko informētas attiecīgo valstu Olimpiskās komitejas. Analīžu B proves tiks pārbaudītas vēlāk maijā un atklāti vainīgo sportistu vārdi.", "link": "https://www.delfi.lv/sports/news/other_kinds/other/krievijai-var-atnemt-devinas-pekinas-olimpisko-spelu-medalas.d?id=47482831"},
{"title": "Kavendišs pēc uzvaras 'Giro d'Italia' 12.posmā atsauc dalību sacensībās", "category": "Sports", "body": "LETA--AFP. Lielbritānijas riteņbraucējs Marks Kavendišs (\"HTC-Highroad\") pēc ceturtdien izcīnītās uzvaras prestižā daudzdienu velobrauciena \"Giro d'Italia\" 12.posmā paziņojis, ka izstājas no sacensībām. Izstāšanos no sacensībām austrālietis skaidro ar to, ka tagad tūres posmi aizritēs daudz kalnainākos apvidos, bet viņam kā sprinterim tajos nav cerību uz panākumiem. Tādējādi viņš izlēmis labāk sagatavoties \"Tour de France\" velobraucienam, atsakoties no tālākas dalības \"Giro d'Italia\". \"Šīsdienas uzvara bija patiešām svarīga, kuru ļoti vēlējos, taču sprinta posmu šajās sacensībās vairs nav atlicis daudz, tāpēc labāk gatavošos \"Tour de France\",\" atzina Kavendišs. Ceturtdien izcīnītā uzvara Kavendišam bija otrā šīgada velobraucienā. Sacensību kopvērtējumā līderpozīciju pēc 12.posma saglabāja slavenais spānis Alverto Kontadors no \"Saxo Bank Sungard\" komandas, bet viņam 59 sekundes joprojām zaudē \"HTC-Highroad\" komandas pārstāvis baltkrievs Kanstantins Sivcovs. Tikmēr trešo vietu saglabājis itālis Vinčenco Nibali (\"Liquigas-Cannondale\"), kurš līderim zaudē minūti un 21 sekundi. \"Giro d'Italia\" velobrauciens notiks līdz 29.maijam un finišēs Milānā.", "link": "https://www.delfi.lv/sports/news/other_kinds/cycling/kavendiss-pec-uzvaras-giro-ditalia-12posma-atsauc-dalibu-sacensibas.d?id=38604893"},
{"title": "Māris Rīmenis: Pret vācu patvaļu ledus trasēs!", "category": "Sports", "body": "Martins Dukurs jau var būt gandrīz drošs par pasaules kausa iegūšanu šosezon, bobslejā stipri neveiksmīgi mači Jāņa Miņina pilotētajām ekipāžām Sanktmoricā. Toties progress Edgaram Maskalānam .Plus vēl vāciešu nesportiskie izgājieni skeletonā – tā var raksturot aizvadīto posmu Šveicē. Šīs nedēļas notikumi Sanktmoricā skeletona sacensībās ne pa jokam nokaitināja ne vienu vien sportistu, komandas pārstāvi vai līdzjutēju. Diviem labākajiem vāciešiem pirmajā braucienā slikti rezultāti un viņu delegācija žūrijai ieskaidroja, ka šamējiem brauciens jāveic vēlreiz. It kā ledus grope startā neesot bijusi pareiza....Vāciešu skeletoni izlidoja no gropes ārā, bet tikpat labi tā ir viņu pašu kļūda. Pārbraukt vēlreiz pirmā brauciena beigās - tas nebūtu nopietni! Pat līdzjutējiem zināms, ka dabīgā ledus trasē Sanktmoricā pēc saulītes uzlēkšanas slīd daudz ātrāk nekā salā, deviņos no rīta. Visi spēcīgākie  startē pirmajā grupā un tad tik lielas starpības savā starpā nav. Nelielo handikapu pēcāk startējošiem var neņemt vērā, jo šie sportisti reitingā atrodas krietni zemāk. Taču vāciešiem braukt pēc aptuveni stundas -tad varētu rezultātu uzlabot  vismaz par pussekundi, ja ne vēl vairāk!  Pirmais protestu uzsāka mūsu Martins Dukurs. Ja tā, tad viņš vispār vairs nebrauks. Latvijai pievienojās arī briti un amerikāņi, kaut tas pats anglis Kristians Bromlijs bija pirmajā pozīcijā tobrīd. Džentelmeņa cienīgs žests. Bromlijs gan noteikti apjauta, ka pēc šiem pārbraucieniem reāli varētu pats arī nebūt pirmais. Žūrija šāda spiediena ietekmē sāka šaubīties un beigās tomēr pirmā brauciena rezultātus anulēja. Ieskaitē bija jāveic tikai otrais brauciens jau iepriekš noteiktās izlozes secībā. Varbūt šoreiz nav tik būtiski, ka Martins Dukurs zaudēja vienu pozīciju un bija trešais, bet Tomass noslīdēja uz 11.vietu. Dievs šoreiz nebija labvēlīgs vāciešiem un Franks Rommels pat palika 24., līdz ar to pasaules kausa kopvērtējumā faktiski viss ir skaidrs. Martinam Dukuram tik liels pārsvars pirms pēdējā posma Īglsā, ka viņam Austrijā vien atliek nobraukt līdz galam. Pat ar nosacījumu, ja uzvar Štīlike vai Rommels. Tā beidzot ir atrisinātas šaubas par to, vai Martinam svētīgi iegūt pasaules kausu vai nē. Tā ir goda lieta, kaut bija bažas par pirmo starta numura lietderību Vankūveras olimpiskajās spēlēs. Tagad faktiski viss ir skaidrs un Martinam jāsāk jau psiholoģiski gatavoties pirmajam startēt Vistleras trasē. Ja nobrauks labi, tas būs vēl papildus trieciens konkurentiem. Tomass Dukurs pagaidām piektais un viņa pozīcijā vairāk par aptuveni divām vietām arī nekas vairs nevar mainīties līdz olimpiādei. Šonedēļ kļuva skaidrs, ka Vankūverā tomēr nestartēs pašreizējais pasaules čempions šveicietis Gregors Štēli. Kājas savainojums viņam liedza startēt arī Sanktmoricā, līdz ar to viņš pat teorētiski nevar kvalificēties spēlēm. 41 gadu vecais Štēli gan sportam  neteic ardievas un viņa mērķis būšot uzvara 2012.gada pasaules čempionātā Sanktmoricas trasē.  Nu vairāk par vāciešu patvaļu kā tādu ledus trasēs. Bobslejā un kamaniņu sportā tas nav nekas jauns un tagad kārtējais piemērs arī skeletonā. Es nezinu konkrēti, vai vainīgi paši sportisti, vai viņu treneri, bet fakts paliek fakts. Panākumam visi līdzekļi labi - ar šādu devīzi vācieši startējuši ne vienu reizi vien. Bobslejā treniņos startā ievelk ne tāda izmēra gropes, blēdās ar svariem, braucienu laikā atkal piesaldē ( vai pretēji) trases ledu. Daudzas sīkas , bet negodīgas nianses. Līdz šim lielākoties žūrija uz visu to pievērusi acis. Tagad problēma atkal saasinājusies un labi, ka tas noticis pirms olimpiskajām spēlēm. Martinam Dukuram jau esot doma par to informēt arī starptautisko olimpisko komiteju. Vankūveras spēlēs  uzraudzība būs  lielāka, bet kas zina, kas tur vēl var notikt. Vēl jau ir viņu aizdomīgā slidu slīdēšana trases beigu daļā. Vācieši bija strikti pret, lai slidu temperatūru mērītu arī pēc brauciena. Teorētiski jau var diezgan precīzi aprēķināt, par cik grādiem berzes rezultātā slidas var uzsilt brauciena laikā. Šī proporcija tāpat visiem būtu aptuveni vienāda. Vācieši tam nav ar mieru piekrist, viņi uzreiz apklāj ar segu savus skeletonus un nelaiž nevienu klāt. Bija jau doma pieaicināt kādu sertificētu būvuzraugu jeb siltuma uzraugu - ar mūsdienu tehnoloģijām pat no attāluma var aptuveni noteikt kāda priekšmeta siltumu. Vācieši laikam būtu gatavi gulties savām kamanām virsū arī pēc finiša, lai tikai neviens nevarētu nekā izmērīt. Skaidrs, ka neko smērēt virsū slidām pirms starta nevar, jo žūrija ar speciālu smilšpapīru nobrauc šo virsmu. Ja kāda smēre būtu, tā atstāta pēdas. Bet ko var zināt par citām modernām tehnoloģijām, kādu elektronisku vai ķīmisku slidu uzsildīšanu brauciena laikā? Ja viss būtu tīri, nevajadzētu būt nekādiem protestiem - dažas reizes izmērītu temperatūru, nekā neatklātu un liktos mierā.  Te vairāk runa ir par principu - jābūt labākajiem un viss. Laikam gan to visu regulē ne jau paši sportisti, bet šī iemesla dēļ tomēr kopumā citvalstu atlēti  ar vāciešiem ledus trasēs tusējas mazāk. Daudzu valstu delegācijas parasti dzīvo vienā viesnīcā, vācieši visbiežāk - nostatus no pārējiem.Ir lietas, kas juridiski pagaidām nav pierādāmas, bet aizdomas par dažādu blēdīšanos ir . Martina Dukura ultimāts un citu sportistu pievienošanās varbūt arī dos kādu rezultātu. Jau tā Martins bija nikns uz žūriju un atteicās iet uz apbalvošanu. Vai tāpēc mūs var aptīt ap pirkstu, ka esam no mazas valsts. Protams, cilvēki ir dažādi un ne visi rīkojas negodīgi, bet šāda tendence pastāv. Katrs no mums atminēs arī kādu piemēru dzīvē. Es arī zinu kādu vācu lietoto auto tirgoni, kurš citiem parasti vairāk par diviem vārdiem \"Alles klar\" nesaka. Tā teikt, pasaules centrs un viņa viedoklis tas pareizākais. Esi labākais, viss kārtībā, bet nevajag spēlēt negodīgiem līdzekļiem! Ja visi būs vienoti, tad agri vai vēlu blēdīšanās un meli  tiks atklāti..  Skeletonā viss skaidrs - Martins Dukurs ir mūsu galvenā cerība Vankūverā! Bobslejā pēdējos posmos tik labi neveicas.  Sanktmoricā Jānis Miņins pat nekvalificējās otrajam braucienam nedz divniekos, nedz četriniekos .Divniekos  viņam nebija tas sliktākais starta numurs - 12. Toties savu iespēju izmantoja Edgars Maskalāns - brauca beigās un mūsu otrā ekipāža pirmo reizi kvalificējās otrajam braucienam divniekos un summā 17.  Četriniekos negāja labāk un arī te Jāņa Miņina pilotētā ekipāža pat nekvalificējās otrajam braucienam. 27.rezultāts ir kaut kas sen nebijis un izskaidrot tikai ar vienu no pirmajiem starta numuriem nevar. Napjērs startēja tūdaļ aiz Miņina un nobrauca ātrāk, pēc dažām minūtēm lielisku rezultātu uzrādīja Lange. Mūsējiem vēl gana varens ieskrējiens, bet jau trases augšdaļā katastrofāli pietrūka ātruma. Beigās viens no lēnākajiem ātrumiem vispār pirmajā braucienā un tas arī izsaka visu .Edgara Maskalāna četrinieks startēja devītais un nobrauca tīri pieklājīgi. It īpaši puiši  jāuzslavē par otro braucienu .Var jau būt, ka izlasē  turpinās eksperimenti, ir kaut kādas izmaiņas tehnikā, bet pēdējos posmos tā īsti labi mūsējiem nav gājis. Stimuls censties turpmāk - Īglsa parasti bijusi ļoti veiksmīga trase un Vistlera, par laimi, arī. Miņinam jābūt dusmīgam pašam uz sevi un parasti tas stimulē viņu lieliem sasniegumiem turpmāk. Cerēsim.", "link": "https://www.delfi.lv/sports/news/analysis/maris-rimenis-pret-vacu-patvalu-ledus-trases.d?id=29312263"},
{"title": "Māris Rīmenis: Trekns punkts skeletonā, daudz jautājumu bobslejā", "category": "Sports", "body": "Skeletonā un bobslejā pasaules kausa izcīņa noslēgusies. Izcili skeletonistam Martinam Dukuram, kas kļuvis par uzvarētāju kopvērtējumā un ieguvis Eiropas čempiona titulu. Labi Tomasam Dukuram un arī Jāņa Miņina pilotētajam bobsleja četriniekam. Bobslejā divniekos šosezon nekā spīdoša. Martina Dukura panākumi un arī stabilitāte ir apsveicami. Tikai vienā no sezonas astoņiem posmiem viņš nav iekļuvis labāko trijniekā un tas notika Altenbergā - tur Martinam piektā vieta. Sezonā kopā toties četras uzvaras! Nevienam citam sportistam tik bieži nav izdevies kāpt uz goda pjedestāla un tādēļ mūsu sportista panākums ir likumsakarīgs. \"Man jau pašam lielāks prieks par uzvaru visas sezonas garumā, jo tā tomēr pierāda stabilitāti, Eiropas čempionāts ir tikai vienas sacensības,\"- uzreiz pēc panākuma Īglsā teica pats sportists. Pašlaik Martinam ir viss nepieciešamais - izcils starts, labas skeletona kamanas un arī lieliska braukšanas māka. Plus vēl tāds nozīmīgs fakts kā psiholoģiskā noturība, jo līdera nasta nekad nav viegla. Janvāra sākumā Martinam bija divtik grūti, sportists noķēra kādu vīrusu , izlaida oficiālos treniņus, bet tik un tā spēja kāpt uz goda pjedestāla gan Kēnigzē (uzvara), gan arī Sanktmoricā.  Latviešiem jau bieži patīk visu noniecināt, bet Martins Dukurs tomēr jāuzskata par vienu no galvenajiem favorītiem uz medaļām arī olimpiskajā Vankūverā. Jā, ne īpaši labi pazīstama trase Vistlerā, taču šajā ziņā mazas priekšrocības būs tikai kanādiešiem un varbūt arī amerikāņiem. Starta ieskrējienā visu sezonu Martins ir bijis otrs labākais aiz krieva Aleksandra Tretjakova. Vienīgā nelaime, ka estakāde Vistlerā ir ļoti stāva un ātra. Ja citur pārsvars pār vienu vai otru konkurentu  startā varētu būt sekundes desmitdaļa vai pat vairāk, Vistlerā sanāks aptuveni uz pusi mazāk. Tas jau ir pierādīts fakts un to apstiprinājis pats sportists. Toties olimpiskajās spēlēs ir četri braucieni, tātad četri ieskrējieni un kopā attiecībā pret daudziem citiem tik un tā vajadzētu iekrāt kādu handikapu. Savu ieskrējienu krietni uzlabojis Tomass Dukurs un viņš šajā elementā tāpat ir daudzu pasaules labāko līmenī. Nevajadzētu norakstīt arī vecākā brāļa izredzes pacīnīties par medaļām - viņš uz to ir spējīgs. Īglsā pat - Tomass spēja apsteigt kanādieti Montgomeriju un līdz ar to ieņemt ceturto vietu ne tikai šajā posmā, bet arī visas sezonas kopvērtējumā. Ceturtais starta numurs olimpiskajās spēlēs, tā tiešām ir laba pozīcija. Būtu jau pavisam jauki, kā dažkārt tagad tautā runā - kurš būs trešais uz goda pjedestāla? Tas būtu ideāli, bet olimpiskās spēles ir kas īpašs. It kā tā pati sezona, it kā tie paši pretinieki, tomēr pavisam cita spriedze. Kā saka paši sportisti, pie olimpisko spēļu atmosfēras tā uzreiz nevar pierast, tās tomēr notiek pārāk reti - reizi četros gados. Pasaules kausa posmi jau daudziem kļuvuši par rutīnu, bet pavisam cita likme olimpiskajās spēlēs.  Atliek cerēt, ka spēku samēri īpaši nemainīsies. Vien iespējams, ka kāds no konkurentiem ir atradis kādas brīnumslieces vai ticis pie ideālām kamanām, citādi lielām izmaiņām nevajadzētu būt. Vācieši ir ļoti ātri, taču šoreiz mani pat vairāk uztrauc kanādiešu sagatavotais mājas darbs savā trasē. Pieredzes viņu labākajiem (īpaši Džefam Peinam ) ir krietni vairāk nekā mūsējiem un arī vāciešiem. Šis faktors var izrādīties ļoti nozīmīgs. Protams, arī spēja tikt galā pašam ar savu uztraukumu. Tāds ir un būs pirms atbildīga starta visiem, bet ar to jātiek galā līdz ieskrējiena sākumam. Martinam Dukuram olimpiskajās spēlēs pirmajā braucienā būs jāstartē pirmajam un tādēļ psiholoģiskajā  ziņā nebūs viegli. Toties, ja izdosies, tas būs papildus trieciens visiem konkurentiem. Ar savu attieksmi pret darbu, radošo domu kamanu izbūvē brāļi būtu pelnījuši ieņemt visaugstākās vietas Vistleras trasē. Martins atzina, ka paši arī esot uzbūvējuši jaunas kamanas un jaunnedēļ tās izmēģinās. Brīnumi uzreiz gan notiekot reti, bet varbūt jaunais skeletons pat būs labāks par šo variantu.  Bobslejā līdzekļu ieguldīts vairāk, bet panākumi šosezon tomēr nav tik diži. Bobslejs  ir dārgāks par skeletonu pašu bobu , lielākas komandas un arī transporta izmaksu dēļ. Medaļas un kausus gan pasniedz tādus pašus kā skeletonā, tāpēc vienu sporta veidu stādīt augstāk par otru nevajag. Kādam labāk patīk bobslejs, citam atkal skeletons. Vēsturiski mums  bobslejā senākas saknes (arī lielāki panākumi) nekā skeletonā, kaut arī 30 gadi sporta veidam  pasaules aspektā nekas daudz nav.  Vai mūsu divnieki neslīd , vai vaina ir tehnikā, pašos sportistos vai kur citur - atbildes jāsameklē jau visdrīzākajā laikā. Būtībā jau tik un tā mums vajadzētu izmantot lielāko trumpi - iespējas četriniekos. Ļoti saliedēts kvartets Jānim Miņinam un puiši ir spējīgi pacīnīties par medaļām. Cita lieta, ka tas neizdevās visos pasaules kausa posmos - gadījās arī pa neveiksmei. Pēdējais sezonas posms bija itin tīkamajā Īglsas trasē, kur Miņinam parasti bijuši ļoti atzīstami rezultāti. Pat tajos laikos, kad viņu nevarēja pieskaitīt pie pasaules kausa favorītiem. Jā, atkal ļoti tuvu medaļām Eiropas čempionātā un arī pasaules kausa posmā. Taču ceturtā vieta vienalga ir sāpīga. Atstarpe maza, taču būtībā īsajā un ne tajā grūtākajā Iglsas trasē tā ir parasti. Te nav nekāds brīnums, ka divas vai pat vairākas ekipāžas divu braucienu summā uzrāda vienādu laiku, vai atstarpe ar katru nākamo pozīciju ir  viena vai divas simtdaļas. Īglsā tā notiek. Starta ieskrējiens Miņina ekipāžai tiešām varens, bet ar to slīdēšanu ir kā ir. Varbūt tiešām mūsējie vēl taupa (slēpj) kādu slidu pāri, bet nu par izciliem šos komplektus laikam nenosaukt. Mazs mierinājums ir vieta uz pjedestāla sezonas kopvērtējumā, taču atcerēsimies, ka viens otrs pilots arī kādu posmu izlaida vai eksperimentēja. Pagaidām ir tā , kā ir - kopsummā Miņina komanda ir ļoti laba, taču atsevišķos posmos uz goda pjedestāla tikai vienu reizi  - tas sezonas pirmajā posmā. Par laimi, Vistleras trase Miņinam tīk un to apliecina gan pērnā uzvara, gan šīs sezonas oficiālajā treniņu nedēļā iespētais. Būs spīts un tad neizpaliks arī panākumi.", "link": "https://www.delfi.lv/sports/archive/maris-rimenis-trekns-punkts-skeletona-daudz-jautajumu-bobsleja.d?id=29464351"},
{"title": "Skvošiste Ineta Mackeviča uzvar Dānijas atklātajā čempionātā junioriem", "category": "Sports", "body": "Latvijas labākā skvoša spēlētāja Ineta Mackeviča aizvadītās nedēļas nogalē Kopenhāgenā uzvarēja Dānijas atklātajā čempionātā junioriem - \"HEAD Danish junior open\". Tas ir augstākais Latvijas sportista sasniegums šāda veida starptautiskās sacensībās. \"Inetas uzvara ir izcils mūsu valsts pieteikums starptautiskajās sacensībās. Ineta ir mērķtiecīga, viņa šobrīd soli pa soliem gūst tik svarīgo starptautisko sacensību pieredzi. Mēs par viņu vēl dzirdēsim,\" tā skaidro Mackevičas treneris Aleks Pavulāns. \"Šajā turnīrā vienā kortā cīnījos ar izcilām Anglijas, Zviedrijas, Dānijas un Ukrainas spēlētājām. Katrā no šīm valstīm skvošs ir lielā cieņā, bet katrai no sportistēm bija ļoti atšķirīgs spēles stils. To nācās uzlauzt, t.i. atrast sportistu vājās vietas, jo tikai tā var izcīnīt uzvaras šāda veida starptautiskās sacensībās,\" stāsta pati sportiste. Pēc izcīnītās pirmās vietas ievērojami uzlabosies Mackevičas vieta Eiropas junioru reitingā. Pašlaik Ineta ir 33.vietā. Nākamās starptautiskās sacensības ir plānotas Briselē (Beļģijā) š.g. 4.-7.novembrī. Savukārt Latvijā Inetas spēli varēs vērot 8. Latvijas čempionātā, kas norisināsies oktobra beigās.", "link": "https://www.delfi.lv/sports/news/other_kinds/other/skvosiste-ineta-mackevica-uzvar-danijas-atklataja-cempionata-junioriem.d?id=34564631"},
{"title": "Skvošiste Mackeviča prestižā turnīrā Briselē izcīna astoto vietu", "category": "Sports", "body": "Nedēļas nogalē Latvijas labākā skvošiste Ineta Mackeviča startēja līdz šim savā karjerā visaugstākā līmeņa skvoša turnīrā junioriem \"Belgian Dunlop Junior Open\", kur izcīnīja astoto vietu. Turnīra augsto sportisko līmeni pierāda fakts, ka dalībnieku sastāvā bija piecas spēlētājas no Eiropas junioru reitinga pirmā desmitnieka, informē Latvijas Skvoša federācija. Turnīra sākums Inetai bija veiksmīgs - pirmajās divās spēlēs tika pārspētas pretinieces un Ineta iekļuva ceturtdaļfinālā, kurā nācās cīnīties ar pirmo numuru turnīrā izlikto spēlētāju Sirile Peltjera (Cyrielle Peltier) no Francijas. Spēlē mūsu sportiste zaudēja. \"Tālākās spēles nebija vieglākas,\" stāsta Mackeviča. \"Cīņā par 5-8.vietu nācās tikties ar divām reitinga pirmā desmitnieka skvošistēm. Spēles bija tehniski grūtas, nogurdinošas un diemžēl gala rezultātā nācās piekāpties pieredzas bagātajām spēlētājām no skvoša lielvalstīm - Anglijas un Vācijas\". \"Tā tiek krāta turnīru pieredze,\" skaidro Mackevičas treneris Aleksandrs Pavulāns. \"Šis bija līdz šim grūtākais turnīrs, kurā Ineta sevi parādīja godam.\"  Nākamās starptautiskās sacensības, kurās Ineta Mackeviča plāno piedalīties, notiksies Cīrihē (Šveicē) š.g. 2-5.decembrī.", "link": "https://www.delfi.lv/sports/news/other_kinds/other/skvosiste-mackevica-prestiza-turnira-brisele-izcina-astoto-vietu.d?id=35050399"},
{"title": "'Sir Edward's Men's Open' skvoša turnīrā uzvar Arnis Tihvinskis", "category": "Sports", "body": "Ikgadējā \"Sir Edward's Men's Open\" skvoša turnīrā, kurā šogad piedalījās 24 spēcīgākie Latvijas sportisti, uzvarēja Arnis Tihvinskis. Pagājušajā gadā turnīrs dalībai sapulcēja 19 mūsu valsts stiprā dzimuma pārstāvjus, šoreiz piedalījās jau 24 spēlētāji, starp kuriem par uzvaru cīnījās arī viesis no Igaunijas.  \"Sir Edward's Men's Open\" godalgoto trijniekā iekļuva Arnis Tihvinskis, Marģers Zeitmanis un Gunārs Priževoits, informē rīkotāji.  \"Mūsu spēlētāju līmenis ir manāmi pieaudzis. Par to liecina kaut vai fakts, ka pagājušā gada turnīra uzvarētājs šogad ieņēma tikai 4 .vietu,\" stāsta viens no turnīra organizatoriem Aleksandrs Sautins. \"Diemžēl šajā gadā pie mums nevarēja ierasties jau pieteikušies spēlētāji no Lietuvas un Nīderlandes, taču mēs ceram viņus kortos ieraudzīt 18.–19. decembrī, kad notiks ikgadējais starptautiskais turnīrs \"Leone Open\".\"", "link": "https://www.delfi.lv/sports/news/other_kinds/other/sir-edwards-mens-open-skvosa-turnira-uzvar-arnis-tihvinskis.d?id=35443467"},
{"title": "Noskaidroti Latvijas čempioni skvošā", "category": "Sports", "body": "Aizvadītajā nedēļas nogalē tika aizvadīts Latvijas čempionāts skvošā, kurā jau septīto reizi Latvijas čempiona titulu ieguva Aleksandrs Pāvulāns, bet sievietēm zelta medaļu pirmo reizi izcīnīja Baiba Lulle. Aleksandrs Pāvulāns finālspēlē ar 3:0 pieveica pašlaik Norvēģijā dzīvojošo Kasparu Purgaili, kurš pērn ierindojās trešajā vietā. Aleksandru Pāvulānu, kuram ir arī pasaules līmeņa spēļu pieredze, Latvijā pārspēt nevienam vēl nav izdevies.  Bronzas medeļas vīriešu konkurencē izcīnīja Baltijas skvoša institūta treneri Arnis Tihvinskis, kurš cīņā par bronzas godalgu pārspēja jauno talantu Artūru Peredistiju. Jelgavniece Baiba Lulle finālspēlē ar 3:0 pārspēja Evu Solovjovu un tādējādi Baiba Lulle ir izcīnījusi visa kaluma Latvijas skvoša čempionātu medaļas. Bronza otro gadu pēc kārtas Laurai Gaigalai, kas tikpat pārliecinoši pārspēja Viktoriju Smirnovu cīņā par trešo vietu. Uzvarētāji vīriešiem tika noskaidroti arī attiecīgā reitinga trīs grupās. Uzvaru A grupā pirmo reizi izcīnīja Lauris Rozenvalds, B grupā – Gints Cīrulis, C grupā – Aleksandrs Sautins. Latvijas Skvoša federācijas valdes loceklis Raivis Lucijanovs, rezumējot šo čempionātu, izteica gandarījumu par to, ka spēlētāju skaita pieaugums šogad bijis tieši uz junioru rēķina, kas ir laba zīme Latvijas skvoša nākotnei. Paredzēts, ka 10. Latvijas čempionāts skvošā notiks nākamā gada sākumā, lai gads iesāktos ar gada nozīmīgākajām sacensībām. Pamatturnīra rezultāti: Sievietes: 1. Baiba Lulle 2. Eva Solovjova 3. Laura Gaigala Vīrieši Elite \"Open\": 1. Aleksandrs Pāvulāns 2. Kaspars Purgailis 3. Arnis Tihvinskis A grupa: 1. Lauris Rozenvalds 2. Ivars Liepiņš 3. Māris Logins B grupa: 1. Gints Cīrulis 2. Viktors Samardaks 3. Sandis Apels C grupa: 1. Aleksandrs Sautins 2. Kārlis Pekstiņš 3. Aivars Grišulis", "link": "https://www.delfi.lv/sports/news/other_kinds/other/noskaidroti-latvijas-cempioni-skvosa.d?id=38397459"},
{"title": "Skvoša maratons sanatorijas 'Belorusija' kausa pirmajā posmā", "category": "Sports", "body": "\"Zelta boulinga un skvoša centrs\" kortos notikušajā \"Sanatorijas \"Belorusija\" Amatieru kauss skvošā 2011\" pirmajā posmā piedalījās 22 spēlētāji bez vecuma vai dzimuma ierobežojuma – dalībnieku vidū bija gan vīrieši, gan sievietes, gan juniori. Turnīra atklāšanas ceremonijā piedalījās arī sanatorijas \"Belorusija\" galvenā ārsta vietniece Rita Elce. \"Mēs ar prieku pieņēmām piedāvājumu iesaistīties tāda interesanta un aktīva sporta veida kā skvošs atbalstīšanā. Skvoša spēle tonizē sirds muskuli, kā arī nodrošina pamatīgu aerobo slodzi. Novēlam visiem spēlētājiem turnīru aizvadīt bez traumām un zilumiem, kā arī vasarai atbilstošu noskaņojumu un lielu sportisko azartu. Un protams, aicinam visus skvoša cienītājus uz atpūtu mūsu sanatorijā Jūrmalā,\" Elces kundze novēlēja turnīra dalībniekiem.  Turnīra sākumā visi dalībnieki tika iedalīti 5 apakšgrupās, savukārt pēdējās cīņas par vietām turnīra rezultātu tabulā tika izspēlētas pēc play-off principa. Tādējādi katram dalībniekam nācās nospēlēt ne mazāk kā 7 spēles – un tas ir diezgan daudz, ņemot vērā, cik intensīvs sporta veids ir skvošs. Salīdzinājumam: Eiropas vai pasaules līmeņa turnīros pārsvarā tiek ievērots, lai spēlētājam vienā dienā nebūtu vairāk par diviem mačiem. Tādējādi jau pirmajā Amatieru kausa posmā dalībnieki pārbaudīja ne vien savu meistarību, bet arī izturību.  Galarezultātā godalgotās vietas ieņēma sekojoši spēlētāji: 1. Aleksandrs Gajevskis 2. Edmunds Rimkus 3. Viktors Samardaks Otrais turnīra posms tiek plānots 16.jūlijā, bet fināls notiks augustā. Turklāt, ja pirmajā un otrajā posmā var piedalīties visi, kuri to vēlas, tad uz turnīra finālu tiks aicināti 20 labākie spēlētāji pēc abu kvalifikācijas posmu rezultātiem.", "link": "https://www.delfi.lv/sports/news/tautas-sports/skvosa-maratons-sanatorijas-belorusija-kausa-pirmaja-posma.d?id=39228831"},
{"title": "Māri Rīmenis: Spēlē daudzi, uzvar daži", "category": "Sports", "body": "Šajā spalgajā ziemas salā daudzi no rītiem televīzijā vēro \"Australian Open\". Labs teniss un patīkami kaut ar TV starpniecību iejusties vasarā. Šogad arī bez īpaša sasprindzinājuma, jo mūsējie vienspēlēs nepārvarēja pirmo kārtu. Līdzjutēji jau parasti cer uz savējo veiksmi, bet biežāk tomēr nākas vilties. Tā bija arī šoreiz, kaut visas iespējas bija. Nav jābūt tenisa speciālistam, lai skaidri un gaiši pateiktu vienu - bez cīņas un pacietības nav uzvaras! Ernestam Gulbim spēlē pret Huanu Monako bija melnā diena. Ja neiet, tad vēl mazāk jācenšas dāvināt pašam punktus pretiniekam. Labākais reālais piemērs šajā turnīrā - horvāts Marins Ciličs. Ernesta vienaudzis, pasaules labāko simtniekā iekļuva nedaudz vēlāk par mūsējo, toties tagad jau tuvojas pirmajam desmitniekam. Izcili pacietīgs laukumā, strādīgs un mērķtiecīgs dzīvē. Melburnā Ciličam vairāki piecsetu mači, bet uzvarēts gan Huans Martins del Potro, gan Endijs  Rodiks. Ciličs pats neko pretiniekam nedāvinās un savas emocijas arī neizrādās. Noteikti jau arī viņš pārdzīvo neveiksmes, bet pretiniekam tās neizrāda. Visādā ziņā Ciličs ir hrestomātisks piemērs, kā jāstrādā un jācīnās. Arī viņš ir ļoti talantīgs, taču nedomāju, ka horvāta tehniskais arsenāls ir labāks nekā Gulbim. Serve noteikti nē, sitiens no kreisās tāpat, vienīgi krietni noturīgāks \"forhends\" un daudz labāka spēle pie tīkla.  Visādā ziņā tenisā ir interesanti vērot raksturu cīņu itin līdzīgu spēlētāju spēlē. Kuram labāka psiholoģija, tas bieži vien uzvar. Nikolajs Davidenko arī rādīja lielisku sniegumu, bet nodrebēja ceturtdaļfinālā pret Federeru pēc uzvarēta pirmā seta un pārsvara otrajā. Viens mirklis un viss ir mainījies. Žēl, protams, Rafaela Nadala - ar viņa cīņassparu vien nepietika, jo kārtējā kājas trauma. Pagaidām ļoti nosvērts ir Endijs Marejs, taču varbūt pusfinālā kārtējo brīnumu sagādās Marins Ciličs? Par Federeru joprojām viss skaidrs - viņš arī šoreiz ir galvenais favorīts. Federeram ir uzvarētāja psiholoģija un tas viņu paceļ augstāk par citiem.  Sievietēm šogad ļoti daudz negaidītu rezultātu. Divas ķīnietes pusfinālā, toties nevienas krievietes. Anastasijai Sevastovai ne pārāk izdevusies spēle pirmajā kārtā, kaut iespējas arī viņai bija. Līgai Dekmeijerei dubultspēlē viena uzvara nav peļama, tāpat jāuzteic mūsu junioru veikums dubultspēlē. Miķelis Lībietis kopā ar Artūru Kazijevu tikai ceturtdaļfinālā dramatiskā spēlē zaudēja saviem pretiniekiem. Tieši tas mums ir vajadzīgs - jaunā maiņa un konkurence, citādi attīstības nebūs.  Palūkosim, kas tad notiks pēc Melburnas. Ernests Gulbis no 8.februāra spēlēs ATP World Tour 250 sērijas turnīrā Sanhosē. Atkal bijis krietni laika sagatavoties, arī aklimatizēties un līdzjutēji cer, ka varbūt šī būs tā īstā reize. Kā realizēt milzīgo Gulbja potenciālu?  Mūsu labākajām sieviešu tenisistēm jau jaunnedēļ Portugālē paredzētas spēles Federācijas kausa izcīņā Eiropas -Āfrikas pirmajā līgā. Kopumā Portugālē spēlēs 16 izlases, kas būs sadalītas četras grupās. Mērķis ir viens - noturēties šajā sabiedrībā un to droši garantēs vismaz trešā vieta grupā. Vājākām komandām pārspēle savā starpā par palikšanu pirmajā līgā. Daudzas pretinieces ir ļoti meistarīgas, jo augstāk ir tikai divas pasaules grupas pa astoņām komandām katrā. Pagaidām  nevar droši apgalvot, ka visas labākās tenisistes arī spēlēs, taču oficiālajā pieteikumā Baltkrievijai lasāms Viktorijas Azarenkas vārds, Dānijai - Karolīna Vozņiacki, Austrijai - Sibila Bamere, Izraēlai - Šahara Pīra un šo sarakstu varētu turpināt ar gandrīz tikpat pazīstamām tenisistēm. Latvijai arī gana labs un līdzsvarots sastāvs, taču grūti ko spriest par Anastasijas Sevastovas pašreizējo formu, savukārt jebkurai citai vienspēlēs šajā līmenī ( Diāna Marcinkeviča vai Irina Kuzmina) būs ļoti grūti. Par laimi, daudz ko nosaka dubultspēle un Līga Dekmeijere šajā grupā noteikti ir viena no labākajām .  Vīriešiem Deivisa kausa pirmās kārtas spēle Dņepropetrovskā pret Ukrainu būs tikai marta sākumā, bet jau tagad gaidāmā cīņa lielu optimismu nevieš. Ir skaidrs, ka Ernests Gulbis būs Amerikā un gatavosies Indianavelsas Masters turnīram. Vairumam spēlētāju (arī Gulbim) tas sāksies jau nākamās nedēļas sākumā pēc Deivisa kausa spēlēm. Priviliģētā stāvoklī būs tikai izliktie tenisisti, kuriem pirmā kārta ir brīva. Lai kā spēlētu vai nespēlētu Gulbis, bez viņa cerības pret Ukrainu viņu laukumā nav lielas. Iespējams, mājinieku sastāvā nebūs Sergeja Stahovska, taču arī bez viņa ukraiņi ir gana stipri. Jau pie pasaules labāko simtnieka durvīm klauvē Iļja Marčenko, otrā simta sākumā arī Oleksandrs Dolgopolovs juniors, vēl jau ir Ivans Sergejevs, Sergejs Bubka (slavenā kārtslēcēja dēls). Viņi visi ir augstāk par Andi Jušku, Adrianu Žgunu, Kārli Lejnieku un Denisu Pavlovu. Nav jau vispār teikts, ka mūsējie šādā sastāvā aizbrauc uz Ukrainu, jo tikpat labi var izmēģināt kādu jauno. Vispirms jau - Artūru Kazijevu vai Miķeli Lībieti. Mums jāsāk domāt par nākotni jau tagad, kaut vasarā noteikti par mērķi jāizvirza noturēšanās pirmajā līgā. Tad pretiniekos būs vai nu Somija vai Polija un šai cīņai jau jānotiek Latvijā. Ļoti iespējams, ka bez Gulbja klātbūtnes savu labāko sniegumu parāda Andis Juška, varbūt atkal formā būs Kārlis Lejnieks, tāpēc uz mazu brīnumu varam cerēt arī Ukrainā. Nemest plinti krūmos - tas tik svarīgi tenisā, kur cīņas iznākumu izšķir dažādas nianses. Viena no svarīgākajām ir psiholoģija, jo spēlēt jau visi var daudzmaz līdzīgi. Kā nesen  pareizi norādīja Valdis Valters, Federers un Nadals ir izcilas psiholoģijas paraugi visas pasaules sportā.", "link": "https://www.delfi.lv/sports/news/analysis/mari-rimenis-spele-daudzi-uzvar-dazi.d?id=29521459"},
{"title": "Otrajā 'Spice' skrituļmaratonā goda pjedestālu ieņem šveicieši", "category": "Sports", "body": "Svētdien Jūrmalā notikušajā 'Spice' skrituļmaratonā 42 kilometru distancē vīriešiem uzvarēja Šveices pārstāvis Nikolā Itēns, sieviešu konkurencē uzvarēja slovēniete Renata Karabova, bet Latvijas čempionātā skrituļslidošnā izcīnīja Ansis Eljašans un Laima Kaufiņa, informē organizatori. Sacensībās piedalījās vairāk nekā 1000 dalībnieku, un to ietvaros tika piedāvātas trīs distances: sporta jeb 42 km, tautas jeb 14 km un \"Maxima Favorit\" bērnu brauciens (1 km).  Šogad skrituļmaratons pulcēja daudz ārzemju viesu. Skrituļmaratonā piedalījās pārstāvji no Igaunijas, Lietuvas, Čehijas, Somijas, Vācijas, Nīderlandes, Krievijas, Slovākijas, Zviedrijas un Ukrainas, kā arī Venecuēlas. 42 km sporta distancē vīriešu konkurencē pirmās trīs vietas ieguva Šveices pārstāvji, krietni atraujoties no nākamajiem sekotājiem – par aptuveni deviņām minūtēm. Pirmais finišēja Nikolā Itēns no \"Swiss Skate Team\" (01:07:46.70), Uz goda pjedestāla arī divi viņa komandas biedri: 2.vietu izcīnīja Severīns Vidmers (01:07:46.90), bet 3. vietu - Mihaels Ahermans (01:07:46.95). Ceturtais finišēja Venecuēlas pārstāvis Alfredo Leons Morers no \"Uus Maa/ Rollerbalde\" (01:17:12.10), piektais – Krievijas pārstāvis Nikolajs Jugajs no \"Team Russia\" (01:17:14.45), bet sestais- igaunis Kerts Keskpaiks no \"Albe Team/Bont\" (01:17:14.65).  42 km sporta distancē sieviešu konkurencē 1.vietu ieguva slovēniete Renata Karabova no \"IDEEprint-EOskate\" (01:20:40.80), bet 2. vietu – ukrainiete Anna Pletenetska no \"SAM Roller Club\" (01:20:41.45), trešo – igauniete Enela Korva no \"Rollerblade Top Team\". Ceturtā finišēja Latvijas pārstāve Laima Kaufiņa no \"ASI/ ski-box\" (01:20:45.15), piektā - slovēniete Renata Zmijova no \"RKIC IDEEprint Team\" (01:23:07.90), sestā igauniete Elena Ruusu \"Schankel/Simmons (01:25:04.05). Spice skrituļmaratons vienlaikus bija arī Latvijas čempionāts skrituļslidošanā. Vīriešu konkurencē zelta medaļu izcīnīja Ansis Eljašans (01:17:15.85), sudraba – Kaspars Klibiķis (01:17:19.45), bronzas – Lauris Bitenieks (01:17:19.90). Sieviešu konkurencē zelta medaļu izcīnīja Laima Kaufiņa (01:20:45.15), sudraba- Jekaterina Kotello (01:29:49.50), bronzas – Antra Zemīte (1:45:51.60). 14 km distancē vīriešu konkurencē 1.vietu ieguva Indreks Tobrelucs no \"Albe Team/Bont\" (00:24:18.75), 2 vietu - Latvijas pārstāvis Armands Zariņš no \"SK Apex\" (00:26:14.30), 3.vietu - Kristaps Blūms.  14 km distancē sieviešu konkurencē ātrākā bija ukrainiete Anna Sviridova no \"SAM Roller Club\" (00:28:43.95), 2.vietu – latviete Ieva Pildiņa no \"SK Apex\", 3. vietu - slovēniete Martina Karabova no \"RKIC IDEEprint Team\" (00:29:57.05).", "link": "https://www.delfi.lv/sports/news/tautas-sports/otraja-spice-skritulmaratona-goda-pjedestalu-ienem-sveiciesi.d?id=39987661"},
{"title": "Latvijas spēkavīru čempionāta finālā uzvar Artis Plivda", "category": "Sports", "body": "Pēc divu dienu fināla svētdien Limbažos noslēdzās Latvijas spēkavīru čempionāts, un par šī gada spēcīgāko atzīts Artis Plivda, inform turnīra organizētāji. Svētdien Limbažos, pilsētas estrādē turpinājās \"Siltums Jums Latvijas spēka vīru čempionāta\" fināla otrā diena. Pirmajā, Ventspilī, atlēti veica piecus vingrinājumus, no kuriem vairāki tika rīkoti pirmo reizi. Tas deva finālam papildus intrigu. Pirmajā vietā pēc dienas rezultātiem palika viens no favorītiem Artis Plivda. Bet otrajā pozīcijā daudziem par pārsteigumu iespraucās Rolands Fersters. Trešajā palika Dainis Zāģeris. Limbažos visam bija jākļūst skaidram. Pieci vingrinājumi un 12 atlēti.  Dienas pirmais vingrinājums \"DnB Nord mašīnas vilkšana no zemes\". Atlēti sāka startēt, ņemot vērā uzrādītos rezultātus vakardienas pēdējā uzdevumā. Pirmie atlēti automašīnu pacēla piecas reizes. Pirmais latiņu augstāk pacēla Andris Leišavnieks. Viņa rezultātu pārspēj Mareks Leitis. Pēc viņa pie automašīnas ķērās Artis Plivda, uzrādot kopvērtējuma līdera cienīgu rezultātu - 12 reizes. Viņam nopietni panervozēt lika Dainis Zāģeris. Taču arī viņam autoamšīnu izdevās pacelt tieši 12 reizes. Pašā noslēgumā skatītāju tūkstoši uzgavilēja arī Ingusam Kakteniekam, kurš arī atkārtoja līderu rezultātu. Tas ļāva viņam kopvērtējumā pacelties uz trešo vietu.  Fināla septītajā un dienas otrajā vingrinājumā \"Triobet stafetē\" atlētiem bija jāveļ riepa un jāpārnes Mātes Latvijas vairogs. Atlēti viens pēc otra uzlaboja viens otra rezultātus. Pirmais izcilu rezultātu uzstāda Andris Leišavnieks. Bet tikai dažas minūtes tas ir dienas labākais laiks. Beidzot ar savu rezultātu apmierināts ar savu rezultātu ir Mareks Leitis, kurš pirmais izskrien no 40 sekundēm. Finālā viņš paliek vienīgais, kuram tas ir izdevies. Kopvērtējuma līderu cīņā Dainis Zāģeris saasina intrigu, par sekundi apsteidzot Arti Plivdu. Pirms pēdējiem diviem vingrinājumiem viņus šķir tikai 3 punkti. Bet uz trešo vietu pacēlies Māris Rozentāls, kurš savukārt tikai par 1 punktu apsteidz Mareku Leiti. Trešajā dienas vingrinājumā \"Līvu Alus mucu mešana\" turpinājās bezkompromisa cīņa par visām vietām turnīra tabulā. Diemžēl savu labo vietu zaudēja Ingus Kaktenieks, kuram trauma liedza startēt ar pilnu spēku. Pirmais visas piecas mucas pārmeta Māris Blumfelds. Pirmo reizi visas pāri augstumam pāri pārlidina arī Ildars Sviķis. Mareks Jekabsons neatpaliek un uzrāda dienas labāko rezultātu, uzstādot jaunu Latvijas rekordu. Pēc dažām minūtēm to labo Andris Leišavnieks. Artis Plivda pieļauj kļūdu, kuru nekavējas izmantot Dainis - Latvijas rekords un 1.vieta vingrinājumā. Pirms pēdējiem diviem vingrinājumiem abus līderus šķir tikai viens punkts.  Fināla devītais vingrinājums \"Nākotnes kombinācija\" atkal bija jaunums spēka vīru sacensībās. Atlētiem pēc kārtas bija jāceļ gan dažāda smaguma baļķi, gan hanteles. Gan Oskars Brugemanis, gan Māris Rozentāls bija ļoti tuvu, lai paceltu visus smagumus. Līdz pēdējai hantelei tika gan Mareks Leitis, gan Artis Plivda. Tas deva iespēju izvirzīties vadībā Dainim Zāģerim. Viņš pie svara stieņiem devās kā pēdējais un savu izdevību garām nepalaida. Viņš vienīgais virs galvas uzcēla 80 kg smago hanteli. Tas nozīmē, ka viss tiks izšķirts pēdējā vingrinājumā, jo abiem līderiem ir vienāds punktu skaits.  Kurš būs stiprākais? Uz to atbildi vajadzēja sniegt \"Siltums Jums atlanta akmeņiem\". Daudzu tūkstošu skatītāju uzmundrināti ar pēdējiem spēkiem atlēti centās uzlabot savu kopvērtējuma vietu. Māris Blumfelds - 3 akmeņi. Ildars Sviķis - 4 akmeņi. Oskars Brugemanis - 4 akmeņi. Mareks Jekabsons - 4 akmeņi. Rolands Fersters - 4 akmeņi. Andris Leišavnieks - 3 akmeņi. Didzis Zariņš - 5 akmeņi. Viņš ir pirmais, kurš to izdarīja fināla dienā. Māris Rozentāls - 4 reizes. Mareks Leitis apstiprina savu klasi un pievārē visus piecus, nodrošinot sev trešo vietu kopvērtējumā. Cīņā par 1.vietu Artis Plivda pārliecinoši paceļ piecus akmeņus, bet Dainis pievārē tikai četrus. Tas arī izšķir pirmās vietas likteni. Par \"Siltums Jums Latvijas spēka vīru čempionāta\" uzvarētāju un Latvijas spēcīgāko vīru kļūst Artis Plivda.", "link": "https://www.delfi.lv/sports/news/tautas-sports/latvijas-spekaviru-cempionata-finala-uzvar-artis-plivda.d?id=39990543"},
{"title": "Māris Rīmenis : Viss iepriekšējais jāaizmirst!", "category": "Sports", "body": "Jau šo pirmdien uz Kanādu devušies Latvijas pirmie olimpieši – tie ir bobslejisti. Pagaidām gan vēl ne uz Vankūveru, bet uz Kalgari. Sākumā galvenais patrenēties un aklimatizēties. Kā uzsver izlases galvenais treneris Sandis Prūsis, viss iepriekšējais jāaizmirst, gan neveiksmes, gan arī panākumi. Bijušajam tik tiešām vairs nebūs  lielas nozīmes, kaut pēc sezonas rezultātiem tiek noteikta starta secība pirmajā braucienā. Kāds noskaņojums pašiem sportistiem? Labāk vairs  daudz neuzbāzties ar jautājumiem, jo gaidāmā starta nopietnību jau apzinās visi. Gan mūsu sportisti, gan arī citvalstu. Neviens jau neteiks, ka brauc pēc drošas medaļas vai arī otrādi, ka nekas nesanāks. Prūsis domā, ka krietni laicīgā došanās prom no Latvijas nāks tikai par labu, jo vairāk varēs koncentrēties darbam. Kalgari trase gan ir stipri atšķirīga no Vistleras, taču ne jau tas galvenais. Vēl jāuzlabo fiziskā forma un jārada komandā labs noskaņojums. Vistleras trasē  tāpat vairs trenēties nelaiž un katrā disciplīnā būs jāiztiek ar sešiem oficiāliem treniņbraucieniem. Prūsis ir reālists un pērnās sezonas uzvaru pasaules kausā olimpiskajā trasē neidealizē. Tagad šo trasi  piebraukuši daudzi, ne tikai mājinieki vien, turklāt dažiem konkurentiem ir radītas izcilas bobsleja kamanas. Andrē Lange pēdējos posmos atkal brauca ļoti labi, visa sezona ir veiksmīga šveiciešiem un varbūt būs atguvušies krievi. Krievijas bobslejā tā lielākā problēma ir ķīvēšanās savā starpā un arī mētāšanās no viena konstruktora pie otra. Tad brauc ar Singer kamanām, tad atkal ar Wimmer, atgriežas pie Singer un beigās vēl izmēģina Johana Valnera bobus. Tiec nu gudrs, ar kādu tehniku krievi brauks olimpiādē. Par mūsējiem gan viss skaidrs, nekādu kardinālu uzlabojumu vairs nebūs un arī jaunas brīnumslidas nav iegādātas. Bija cerēts, bet ne vienmēr slidas izrādās  ātras, turklāt mūsējie  nav vienīgie, kas grib dabūt visu  labāko. Neguļ arī citi, turklāt daudziem  rocība lielāka. Latvijas cerību disciplīna ir un paliek bobsleja četrinieki un pēc trenera domām, vismaz sešas ekipāžas var pacīnīties par uzvaru un goda pjedestālu. Vistleras trase vispirms ir jāizbrauc, jo kritiens var pārvilkt svītru visām cerībām .Vācieši būs spēcīgi, tāpat amerikānis Holkombs, šveicieši, kanādieši un arī krievi. Šveicei pat esot doma četriniekā visu pakārtot vienai ekipāžai un tagadējo pilotu Beatu Hefti iesēdināt par stūmēju Ivo Rūegam četriniekā. Hefti tik un tā ir pats spēcīgākais vīrs izlasē un to viņš pierādīja testos. Latvijas bobslejam šīs olimpiskās spēles tiešām var kļūt ļoti nozīmīgas. Gan labā, gan arī sliktā nozīmē. Cik gan daudz neesam dzirdējuši gaušanos par krīzi un iespējamo sporta mešanu pie malas?  Nebūs laba rezultāta, nebūs arī finansējuma. Tas varētu būt smags trieciens, turklāt arī Prūsi savā komandā grib redzēt vairākas citas izlases. Jābūt optimistiem, bet vienlaikus jānolaižas uz zemes - Jāņa Miņina uzvara olimpiskajā trasē pirms gada vēl automātiski nesola medaļas.  Līdzīgi ir skeletonā, jo vairums jau pirms spēlēm sasapņojušies par Martina Dukura iespējamo medaļu. Jā , pārliecinoša uzvara pasaules kausā, līderis no pirmā līdz pat pēdējam posmam. Uzvara Eiropas čempionātā, taču arī tas vēl neko negarantē. It kā jau brāļiem tīri tīkama arī Vistleras trase, taču vismaz Martinam būs ļoti liels psiholoģiskais spiediens. Vienu gan varu apgalvot - brāļi Dukuri strādā profesionāli un ir caurcaurēm skeletonā. Gan būvējot kamanas kopā ar tēvu, gan trenējoties paši vai kopā ar SIKA komandas biedriem. Viņi ir vieni no pirmajiem, kas pirms dažiem gadiem mainīja visu skeletona filozofiju, lielu vērību pievēršot gan tehnikai, gan fiziskajai sagatavotībai, tāpat psiholoģijai. Skeletonā vēl nesen  varēja sastapt visai īpatnējus tipus - tievus un resnus , īsus un garus, ar izcilām kamanām, bet sliktu ieskrējienu. Tagad ir citi laiki un olimpiskajai medaļai ar ko vienu vien nepietiks. Martins atzīst, ka ar katru nākamo posmu viņam radusies pārliecība un psiholoģiski viņš arvien labāk tiekot galā ar līdera nastu. Latiņa ir pacelta ļoti augstu un jāstrādā tikpat smagi arī turpmāk.  Brāļi Dukuri vēl pagājušonedēļ mēģināja jaunas kamanas un nevairījās no uzmanības, kaut reizēm varbūt tas sāk traucēt. Varbūt arī nē, jo skeletonisti parasti ir atvērtāki savā sabiedrībā viens pret otru nekā bobslejisti. Jā, varbūt  paši Dukuri kaut ko ļauj uzzināt konkurentiem, bet kopumā gan vairāk informācijas uzņem no visiem pārējiem. Ar labām kamanām vien neuzvarēsi, jāprot arī labi nobraukt un ātri ieskrieties, to jau tik ātri nenokopēsi. Tomass uzsver, ka viņš gatavojas olimpiskajām spēlēm gluži kā parastiem mačiem un nemēģina sevi īpaši uzkurināt. \"Es gribu izdarīt visu tā, lai pats būtu apmierināts, lai nebūtu pēc tam rūgtums, ka kaut kas neizdevās. Jāizdara viss maksimāli labi, kaut  medaļas vēl nevienam nav garantētas, vajadzīga arī veiksme.\" Olimpiskā rene ir ļoti ātra un Martina vārdiem runājot, Vistlerā prāts netiek līdzi trasei, bet apstākļi visiem vienādi. Kas mazāk kļūdīsies un būs psiholoģiski noturīgs, tas būs medaļas cienīgs. Ar savu attieksmi pret darbu brāļi Dukuri ir kā paraugs daudziem sportistiem. Kā liktenis būs lēmis, tā arī būs, bet nu ļoti gribētos šī grandiozā darba augļus ievākt arī sezonas galvenajā startā. Fakts paliek fakts - vēl ne reizi tieši pirms olimpiskajām spēlēm neviens no mūsu sportistiem nav bijis pasaules kausa uzvarētājs kopvērtējumā.", "link": "https://www.delfi.lv/sports/news/analysis/maris-rimenis-viss-ieprieksejais-jaaizmirst.d?id=29622565"},
{"title": "Noskaidroti pēdējie trīs 'Mītava Open 2011' finālisti", "category": "Sports", "body": "Pēc \"Mītava Opel 2011\" kārtējā posma atklātais amatieru čempionāts mini futbolā ir iegājis finiša taisnē, jo Rīgas posmā tika izspēlētas pēdējās trīs ceļazīmes uz finālu, ko ieguva komandas \"Eglītes Mežs\" no Mazsalacas, \"Baltic Taxi\" no Rīgas un \"Bunda\" no Aizkraukles, informē turnīra organizatori. Šis posms bija zīmīgs ar to, ka daudzas komandas atkārtoti izmantoja iespēju iekļūt finālā, tādējādi plaši tika pārstāvētas dažādas Latvijas pilsētas. Finālā iekļuvušās komandas jau vairākas reizes bija piedalījušās \"Mītava Open 2011\" atlases turnīros, piemēram, komandai \"Baltic Taxi\" šis bija jau piektais atlases posms. \"Mītava Open 2011\" organizatori piešķīra specbalvu komandai \"Starco\", kas šajā sezonā bija piedalījusies pilnīgi visos atlases posmos, diemžēl ceļazīmi uz finālu izcīnīt tā arī neizdevās. Fināla sacensībās, ksa šajā nedēļas nogalē notiks Zemgales Olimpiskā centra futbola stadionā, piedalīsies sekojošas komandas: Zemgales posma uzvarētāji- \"Poila\", \"Bastions Apsardze/JSFB\" un \"Rainis\", Kurzmes posma uzvarētāji- \"Medze\", \"Rensa Latvia\" un \"Nīca\", Vidzemes posma uzvarētāji- \"Hardcore Emo Party\", \"Ainaži Sprints A\" un \"Matīši\", ZA-Latvijas posma uzvarētāji- \"Niktransports\", \"Lubāna\" un \"KNAB\", Latgales posma uzvarētāji - \"Zveri/Ariols\", \"Valmiera\" un \"Īves\" un Rīgas posma uzvarētāji - \"Eglītes Mežs\", \"Baltic Taxi\" un \"Bunda\".", "link": "https://www.delfi.lv/sports/news/tautas-sports/noskaidroti-pedejie-tris-mitava-open-2011-finalisti.d?id=39994603"},
{"title": "Kā pareizi sagatavoties un startēt velobraucienā?", "category": "Sports", "body": "Drīz gaidāms 21.Vienības brauciens, kas notiks 4.septembrī Siguldā. Kā labāk sagatavoties un doties velobraukšanas trasē, iesaka sporta ārste Sandra Rozenštoka no sporta medicīnas centra  \"Sporta laboratorija\" un Rīgas Riteņbraukšanas skolas sporta ārsts Ivars Skadmanis. Lai uzturētu ķermeni formā, būtu jāsporto divas reizes nedēļā, lai paaugstinātu sportiskos rezultātus - nepieciešami trīs un vairāk treniņi. Sagatavojot organismu sacensību slodzei, trenēties ieteicams vismaz 3-4 nedēļas pirms brauciena. Obligāts priekšnoteikums - iesildīšanās un atsildīšanās. \"Nedēļā ieteicams viens vieglāka tempa treniņš divu vai vairāk stundu garumā. Vienu vajadzētu vidējas intensitātes treniņu pusotras stundas garumā un vienu, kas attīsta ātruma īpašības – vienu minūti brauc ātri, otru lēnāk, tad atkal ātri utt.\" stāsta sporta ārste Sandra Rozenštoka. \"Dalība 37 km Tautas brauciena distancē ir pa spēkam ikvienam cilvēkam, kurš neslimo ar hroniskām vai akūtām saslimšanām un ir pienācīgi sagatavojies. Svarīgi uzsākt velotreniņus laikus un pirms dalības izmēģināt spēkus garo distanču braukšanā,\" skaidro Ivars Skadmanis.  Lai treniņi un velobrauciens dotu vislabāko rezultātu veselībai un sportiskajai izaugsmei, vislabāk konsultēt var sporta ārsti. Sandra Rozenštoka iesaka: \"Iesācējiem vēlams sekot līdzi pulsam treniņos. Cilvēkam miera stāvoklī normāls pulss ir 50-80 sitieni minūtē. Nepieredzējušiem sportotājiem treniņos pulss var sasniegt 150-170 sitieni minūtē, bet iesildīšanās un atsildīšanās laikā 100-120. Ja rādītāji ir augstāki, vēlams rūpīgāk izpētīt sava organisma fizisko sagatavotību, ko var noteikt kompleksās slodzes testā. Tas palīdz izanalizēt veselības stāvokli, sirdsdarbību, elpošanu un citas funkcijas, lai noteiktu optimālo organisma slodzi treniņos.\"  Dažkārt cītīgākie sportot gribētāji var nodarīt sev pāri, maldīgi uzskatot, ka liela slodze treniņos palīdzēs sasniegt augstus sportiskos rezultātus. Lai izvairītos no pārslodzes, jāseko līdzi trīs rādītājiem: pašsajūtai (vai nav kādas sūdzības, galvassāpes u.c.), miegam (vai kas mainījies miega paradumos, nevar aizmigt, no rītiem nevar piecelties u.c.) un apetītei (apetītes zudums no pārguruma vai pārāk liela apetīte).  Pirms sacensībām nav ieteicams eksperimentēt ar savām garšas kārpiņām, arī sportisti šajā periodā ēd vienkāršus ēdienus, ko organisms viegli pārstrādā. Pēdējās trīs dienās pirms brauciena ēdienkartē ieteicams iekļaut saliktos ogļhidrātus, piemēram, rīsus, griķus, makaronus. Tāpat vismaz vienā ēdienreizē jābūt dārzeņiem. Īpaši šajā laikā, kad Latvijā bagātīgi pieejami veselīgi un labi produkti – kartupeļi, brokoļi, kāposti, burkāni, bietes u.c. Savukārt sacensību rītā brokastīs auzu pārslas – tas ir lielisks enerģijas avots, kas noderēs visas dienas garumā. Klāt labi derēs sulas glāze.  Sacensību rītā ieteicams uzņemt šķidrumu - ik pēc 15 minūtēm vienu līdz divus malkus, lai organismam laicīgi tiktu nodrošināts šķidruma līmenis, kas rūpēsies par optimālu vielmaiņu. Jādzer ir arī distances laikā – ūdenim var pievienot karoti medus vai citrona šķēlīti. Mānīgs ir priekšstats, ka cilvēks nesvīst. Patīkamais vējiņš viegli nožāvē sviedrus, bet ķermenis pamazām dehidrējas.  \"Nepieredzējušiem braucējiem distancē iesaku braukt mierīgi, nepārvērtējot savas spējas. Pēc 20 minūšu braukšanas, vēl pirms izjūtat slāpes, būtu vēlams iedzert kādu pusglāzi ūdens vai speciālo sporta dzērienu, kas satur cukuru un īpašus sāļus. Distancē spēkam noderēs banāns vai tāfelīte šokolādes. Neiesaku lietot uztura bagātinātājus, pārtikas piedevas vai enerģijas dzērienus,\" skaidro Rīgas Riteņbraukšanas skolas sporta ārsts Ivars Skadmanis.", "link": "https://www.delfi.lv/sports/news/tautas-sports/ka-pareizi-sagatavoties-un-startet-velobrauciena.d?id=40230371"},
{"title": "Bricis ierindojas 24. vietā PK posmā iedzīšanā, uzvar Bjerndālens", "category": "Sports", "body": "Latvijas biatlonists Ilmārs Bricis ierindojies 24. vietā pirmajās Pasaules kausa izcīņas sacensībās 12,5 km iedzīšanā, kurā uzvarēja norvēģis Ūle Einārs Bjerndālens. Bricis četrās šautuvēs četrreiz šāva garām – vienu reizi viņš kļūdījās pirmajā šautuvē, divas trešajā un reizi pēdējā, ceturtajā. Finišā Bērndālenam Latvijas sportists zaudēja trīs minūtes un 18 sekundes.  Norvēģija šai disciplīnā svinēja dubultuzvaru – otrajā vietā aiz Bjerndālena ierindojās Emīls Hegle Svendsens. Bjerndālens divas reizes kļūdījās šautuvē un finišā apsteidza Svendsenu par 26,2 sekundēm. Otrās vietas ieguvējs nesašāva trīs mērķus. Trešajā vietā ierindojās slovēnis Jakovs Faks, kurš šautuvē pieļāva trīs kļūdas, un Bjerndālenam zaudēja minūti.  Ilmārs Bricis bija vienīgais no Latvijas biatlonistiem, kurš kvalificējās iedzīšanas sacensībām, un finišā bija labākais no Baltijas valstu sportistiem – igaunis Rolands Lessings ierindojās 25. vietā (viena kļūda šautuvē), viņa tautietis Indreks Tobrelucs ieņēma 51. vietu (3).  Lai iekļūtu iedzīšanas sacensībās, sestdien sprintā bija jāiekļūst starp ātrākajiem 60. Bricis izcīnīja  23. vietu , Edgars Piksons finišēja 73., Andrejs Rastorgujevs – 76. vietā.", "link": "https://www.delfi.lv/sports/news/winter_sports/biathlon/bricis-ierindojas-24-vieta-pk-posma-iedzisana-uzvar-bjerndalens.d?id=35562829"},
{"title": "Biatlonists Piksons nodrošina startu iedzīšanas sacensībās", "category": "Sports", "body": "Pasaules kausa izcīņas biatlonā otrajā posmā Austrijā piektdien vīriešu desmit kilometru sprintā labākais no Latvijas sportistiem bija Edgars Piksons, kurš ieņēma 42.vietu un vienīgais no Latvijas pārstāvjiem nodrošināja vietu iedzīšanā. Vēl no Latvijas biatlonistiem Andrejs Rastorgujevs ieņēma 74.vietu, bet Jānis Bērziņš finišēja 97.vietā. Finišu sasniedza 102 sportisti. Latvijas komandas līderis Ilmārs Bricis šoreiz individuālajās sacensībās nestartē. Stiprā sniegputenī notikušajās sacensībās rezultāti bija diezgan pārsteidzoši. Par sprinta sacensību uzvarētāju kļuva 22 gadus vecais norvēģis Tarjejs Bē, kuram izdevās grūtajos laika apstākļos trāpīt visos mērķos. 27,5 sekundes viņam zaudēja vienu kļūdu šaušanā pieļāvušais ukrainis Sergejs Sedņevs. Vienu kļūdu šaušanā pieļāva arī francūzis Alekss Bēfs, kurš uzvarētājam zaudēja 33,3 sekundes. Pasaules kausa ieguvējs Emīls Hegle Svendsens šoreiz bija ceturtais, bet leģendārais Ūle Einars Bjērndalens ierindojās tikai desmitajā vietā. Piksons šaušanā pieļāva vienu kļūdu un finišā Bē zaudēja 2:16,5 minūtes, Rastorgujevs (trīs kļūdas šaušanā) uzvarētājam zaudēja 3:23,8 minūtes, bet Bērziņš, nekļūdīgi šaujot, uzvarētajam zaudēja 5:17,1 minūti. Vīriešiem sestdien notiks 12,5 kilometru iedzīšanas sacensības, bet svētdien paredzēta 4x7,5 kilometru stafete.", "link": "https://www.delfi.lv/sports/news/winter_sports/biathlon/biatlonists-piksons-nodrosina-startu-iedzisanas-sacensibas.d?id=35664085"},
{"title": "Mildronāta uzskatīšana par dopingu ir aplama, pārliecināts ir Kvēps", "category": "Sports", "body": "Latvijas hokejisti vēl nesen ir lietojuši mildronātu, kas pēdējos mēnešos ir saistīts ar skaļiem dopinga skandāliem, sarunā ar \"Latvijas Avīzi\" izteicies  Latvijas hokeja izlases  ilggadējais ārsts  Jānis Kvēps . No 2016. gada 1. janvāra Pasaules antidopinga aģentūras (WADA)  aizliegto preparātu sarakstā ievietots meldonijs, kas Latvijā zināms kā mildronāts.  Kopš janvāra mildronāta lietošanā pieķerti  jau seši sportisti, no k uriem pazīstamākā ir slavenā Krievijas tenisiste Marija Šarapova . Kvēps neslēpj, ka vēl novembrī pārbaudes turnīrā Liepājā Latvijas hokejisti lietojuši mildronātu, tomēr nevajadzētu būt bažām, ka kādam no hokejistiem tagad varētu būt pozitīvas dopinga analīzes. Pēc Kvēpa teiktā, mildronāta pēdas organismā paliek aptuveni mēnesi, tādēļ problēmām nevajadzētu it kā būt. \"Lietojām 30 gadus un nevienam nav bijušas nekādas problēmas. Gan vecā Rīgas \"Dinamo\" laikos, gan vienmēr izlasēs. Kirovs Lipmans ir \"Grindex\" šefs un Latvijas Hokeja federācijas prezidents, deva par brīvu un tas bija labs atbalsts. Piekrītu, ka lielās devās ir kaitīgs, bet tā ir ar visu – alu, ēšanu,\" stāsta \"doks. \"Devas jau neviens nepārsniedza. Spēlētājiem neviens neuzspieda tā lietošanu, viņi parasti interesējas, kas tiek dots, un pret mildronātu nebija nekādu pretenziju. Esmu dziļi pārliecināts, ka mildronāta uzskatīšana par dopingu ir aplama. \"Postpadomju telpā un Austrumeiropā to plaši lietoja un kādam tas nepatika. Nevar izslēgt, ka tas ir bizness – farmācijas uzņēmumu cīņa. Nupat lasīju, ka Somijas olimpiskās komandas ārsts iesaka visiem mūsu reģionā apvienoties un protestēt par mildronāta aizliegšanu,\" bilst Kvēps.", "link": "https://www.delfi.lv/sports/news/other_kinds/other/mildronata-uzskatisana-par-dopingu-ir-aplama-parliecinats-ir-kveps.d?id=47163783"},
{"title": "Mildronāta dopinga skandāls: Pasaules čempionei peldēšanā draud mūža diskvalifikācija", "category": "Sports", "body": "Meldonijs jeb mildronāts konstatēts kārtējās krievu sportistes analizēs - šoreiz pieķerta peldētāja Jūlija Jefimova. Tā kā sportiste jau iepriekš sodīta par aizliegto vielu lietošanu, šoreiz četrkārtējai pasaules čempionei draud diskvalifikācija uz mūžu, vēsta aģentūra \"Tass\", atsaucoties uz avotiem  Krievijas  peldēšanas federācijā. 23 gadus vecajai sportistei analīzes veiktas starpsacensību periodā. 2014. gada maijā Jefimova tika diskvalificēta uz gadu un četriem mēnešiem par aizliegtu steroīdu preparātu lietošanu. Tā kā analīzes tika ņemtas 2013. gada oktobrī, diskvalifikācijas periods noslēdzās 2015. gada februārī. Par atkārtotu dopinga noteikumu pārkāpšanu sportistiem draud mūža diskvalifikācija. Zināms, ka meldonijs konstatēts vairāk nekā 100 atlētu asinīs, bet pagaidām zināmi ir tikai 14 sportistu vārdi - starp viņiem arī tenisa zvaigzne  Marija Šarapova . Kā daudzkārt ziņots, pēc ilgstošas šīs aktīvās vielas lietošanas uzraudzības Pasaules Antidopinga aģentūra ar šī gada sākumu aizliedza meldonija jeb mildronāta lietošanu profesionālajā sportā. Pazīstamākais šo vielu saturošais preparāts ir Latvijas uzņēmuma \"Grindeks\" ražotais \" Mildronāts \", tomēr kopš preparāta patenta termiņa beigšanās tā ražošanu ar citādiem nosākumiem sākuši vairāki citi uzņēmumi, tostarp, Latvijas \"Olainfarm\".", "link": "https://www.delfi.lv/sports/news/other_kinds/other/mildronata-dopinga-skandals-pasaules-cempionei-peldesana-draud-muza-diskvalifikacija.d?id=47195507"},
{"title": "Mildronāta lietošanā atzinies olimpiskais vicečempions brīvajā cīņā", "category": "Sports", "body": "Latvijā izgudrotā preparāta mildronāts lietošanā atzinies olimpiskais vicečempions brīvajā cīņā Davits Modzmanašvili, bet citi pieci gruzīnu cīkstoņi tiek turēti aizdomās par dopinga pārkāpumiem, trešdien paziņoja Gruzijas komandas vadība. Kā vēsta \"The Associated Press\", gruzīnu cīkstonis dopinga lietošanā pieķerts pirms mēneša, taču tagad viņš atzinies, ka lietojis meldoniju jeb mildronātu. Tā kā Modzmanašvili šis ir jau otrais dopinga pārkāpums karjerā, tad viņam draud mūža diskvalifikācija. Gruzijas cīkstoņu komandas treneris Vahtangs Blagidze atklājis, ka mildronāta lietošanā aizdomas krīt vēl uz pieciem gruzīnu cīkstoņiem, kuri uz laiku ir diskvalificēti. Šo sportistu vārdi publiski netiek ziņoti, kamēr nebūs analīžu B provju rezultāti vai arī paši sportisti neatzīsies grēkā. Neviens no šiem sportistiem pagaidām vēl nav izcīnījis tiesības startēt 2016. gada Rio olimpiskajās spēlēs. Modzmanašvili pirms četriem gadiem Londonas Olimpiādē izcīnīja sudrabu svara kategorijā līdz 120 kilogramiem. Savukārt 2011. gadā viņš izcīnīja bronzu pasaules čempionātā.", "link": "https://www.delfi.lv/sports/news/other_kinds/other/mildronata-lietosana-atzinies-olimpiskais-vicecempions-brivaja-cina.d?id=47164345"},
{"title": "Mildronāta radītājs Ivars Kalviņš: meldonija pielīdzināšana dopingam ir cilvēktiesību pārkāpums", "category": "Sports", "body": "Latvijas Organiskās sintēzes institūta vadītājs, akadēmiķis  Ivars Kalviņš  ir sašutis par Pasaules Antidopinga aģentūras ( WADA ) lēmumu iekļaut viņa radīto preparātu \" Mildronāts \" jeb meldoniju aizliegto preparātu sarakstā. Kā zināms,  ar šā gada 1. janvāri meldonijs jeb mildronāts ir iekļauts WADA aizliegto preparātu sarakstā , un tā konstatēšana sportistu analīzēs tiek pielīdzināta dopinga lietošanai, par ko pienākas diskvalifikācija. Nupat meldonijs ir atrasts arī  slavenās krievu tenisistes Marijas Šarapovas analīzēs . \"Meldoniju aizliedza tāpēc, ka to kādam ļoti sagribējās. Ja nav iespējams cīnīties ar citiem līdzekļiem, izmanto šādus,\" sarunā ar portālu \"Delfi\" izteicās akadēmiķis. \"Tā kā tas tika izgudrots PSRS, tas ir ļoti populārs postpadomju telpā. Un tā kā šā reģiona sportisti uzrāda ļoti labus rezultātus, kāds secinājis: visticamāk, viņiem palīdz meldonijs. Taču tās ir pilnīgas muļķības! Patiesībā meldonijs palīdz sportistiem izpildīt treniņu darbu, nebojājot sirds un pārējos muskuļus.\" Pēc Kalviņa teiktā, meldonijs ir pieskaitīts nevis dopinga preparātiem, bet zālēm, ko sportistiem lietot aizliegts. \"Saprotu, ka šajā sarakstā ir diurētiķi, kas stimulē urīna izdalīšanos, - tie sportistiem palīdz pirms sacensībām kļūt vieglākiem, kas tieši iespaido viņu sportistos panākumus,\" viņš saka. \"Meldonijs nekādus šādus \"sportiskus\" efektus nedod. Nav iespējams pirms starta injicēt meldoniju un uzvarēt. Nē, rezultāts būs saistīts tikai un vienīgi ar personiskajām spējām un treniņu intensitāti. Preparāts tikai palīdz pasargāt sirdi no fizisko pārslodžu sekām. Tas pasargā veselību. Bet aizliegt sportistiem rūpēties par savu veselību - tas, manuprāt, ir cilvēktiesību pārkāpums.\" \"Mēs taču visi redzējām, kas notika ar Nilu Ušakovu, kurš maratona laikā pārpūlēja sevi? Viņš gandrīz nomira! Tas pats notiek arī ar sportistiem - ja viņi treniņu laikā lieto meldoniju, pārslodzes gadījumā negūs sirds bojājumus, bet bez \"Mildronāta\" būs milzums cilvēku, kas var nomirt tieši laukumā,\" norāda Kalviņš. \"No otras puses, es nepiekrītu tām publikācijām, kurās meldonijam piedēvē placebo efektu. Vēl jo vairāk tāpēc, ka placebo vispār netiek iekļauts nekādos sarakstos. Šim preparātam ir konkrēti noteikts labdabīgs efekts.\" Tai pašā laikā Kalviņš apzinās, ka ir grūti iebilst pret WADA lēmumiem. \"Viņi neiesniedza nekādus pierādījumus par to, kāpēc meldonijs ir jāaizliedz. Bet zinātnē ir ciešs likums: nepierādīji - nepļāpā!\" norāda akadēmiķis. \"Mildronāta\" formulu Ivars Kalviņš izgudroja pagājušā gadsimta 70. gados pēc militāro struktūru pasūtījuma - palīdzībai karavīriem, kas karoja Afganistānā, lai samazinātu viņu mirstību no pārslodzes. Latvijā šo preparātu ražo farmaceitiskā kompānija \"Grindex\". \"Mildronāts\" tiek uzskatīts par vienu no Latvijas farmācijas lepnumu un veido lielu daļu \"Grindex\" ienākumu. Oficiāli \"Mildronāts\" ir preparāts, ko izraksta hroniskas sirds nepietiekamības, dishormonālās kardiomiopātijas ārstēšanai, asu un hronisku smadzeņu asinsrites traucējumu terapijai kā insults un cerebrovaskulārā nepietiekamība. To iesaka arī cilvēkiem ar pazeminātām darbaspējām, fizisku pārslodzi un pēcoperāciju periodā rehabilitācijas nolūkos. \"Mildronāts\" ir bezrecepšu zāles, turklāt Krievijā tas iekļauts dzīvībai nepieciešamo un svarīgāko ārstniecības preparātu sarakstā, kuru cenas regulē valstiskā līmenī, jo šiem preparātiem jābūt pieejamiem visai sabiedrībai. \"Mildronāts\" tiek eksportēts uz Krieviju,  NVS , atsevišķām  Eiropas Savienības  valstīm un Japānu. \"Mildronāta\" ražotāji \"Grindex\" to nepozicionē kā dopingu, jo nav nekādu klīnisku pierādījumu tam, ka meldonijs uzlabotu sportistu rezultātus. Taču tai pašā laikā kompānija ir lietas kursā, ka profesionāli sportisti to ir iecienījuši. Pirms vairākiem gadiem intervijā portālam \"Delfi\"  Kirovs Lipmans , \"Grindex\" īpašnieks, atzina, ka \"Mildronāts ir populārs sportistu vidū. \"Uzreiz varu jums teikt, ka \"Mildronāts ir ļoti populārs sportistu vidū. Zinu, ka Krievijas hokeja izlases treniņnometnes bet \"Mildronāta\" nenotiek, nemaz nerunājot par Latvijas izlases spēlētājiem,\" 2011. gadā teica Lipmans. \"Mēs sūtījām \"Mildronātu\" uz Vāciju, lai veiktu analīzes, vai tas nav dopings. Atbilde bija viennozīmīga - nav. Domāju, tuvākajā laikā tas kļūs ļoti populārs preparāts sportistiem.\"", "link": "https://www.delfi.lv/sports/news/other_kinds/other/mildronata-raditajs-ivars-kalvins-meldonija-pielidzinasana-dopingam-ir-cilvektiesibu-parkapums.d?id=47157855"},
{"title": "Madara Līduma sprintā finišē 51. vietā", "category": "Sports", "body": "Latvijas biatloniste Madara Līduma Pasaules kausa izcīņas posmā Hohfilcenē 7,5 km sprinta disciplīnā ierindojās 51. vietā, trīsreiz šaujot garām mērķim un uzvarētājai Anastasijai Kuzminai zaudējot divas minūtes un 45 sekundes. Sprintā piedalījās 96 no pieteiktajām 98 sportistēm, un Madara Līduma bija labākā no Latvijas pārstāvēm. Žanna Juškāne ierindojās 64. pozīcijā, tādējādi neiekļūstot to 60 sportistu vidū, kuras svētdien piedalīsies iedzīšanas sacensībās. Juškānei viena kļūda šautuvē un uzvarētājai zaudētas trīs minūtes un 26 sekundes. Gerda Krūmiņa ar trim kļūdām šautuvē finišēja 72. pozīcijā (+3:37,4). Krieviete Anastasija Kuzmina distanci veica bez kļūdām šautuvē, un otrajā vietā finišējušo baltkrievieti Darju Domračevu apsteidza par 19,8 sekundēm; Domračevai viens šāviens garām mērķim. Trešajā vietā, arī ar vienu kļūdu šautuvē, ierindojās somiete Kaisa Mekerainena. Sestdien sievietes aizvadīs stafetes sacensības.", "link": "https://www.delfi.lv/sports/news/winter_sports/biathlon/madara-liduma-sprinta-finise-51-vieta.d?id=35668567"},
{"title": "Piksonam 46.vieta Pasaules kausa otrā posma iedzīšanas sacensībās", "category": "Sports", "body": "Latvijas biatlonists Edgars Piksons sestdien ieņēma 46.vietu Pasaules kausa izcīņas otrā posmā iedzīšanas sacensībās, kas risinās Austrijas pilsētā Hohfilcenē. 12,5 kilometru garajā distancē Latvijas sportists trijās šaušanās pieļāva divas kļūdas, finišā uzvarējušajam Tarjeijam Bē no Norvēģijas, kurš šaušanā kļūdījās vienu reizi, zaudējot četras minūtes un 52,8 sekundes. Kā zināms, Bē uzvarēja arī piektdien notikušajās desmit kilometru sprinta sacensībās. Otro vietu sacensībās izcīnīja austrietis Simons Eders, kurš šoreiz šāva nekļūdīgi un Bē zaudēja 38,5 sekundes. Savukārt 40 sekundes uzvarētājam zaudēja trešo vietu izcīnījušais Krievijas sportists Ivans Čerezovs, kurš kļūdījās divas reizes. Tikmēr pašreizējais Pasaules kausa kopvērtējuma līderis norvēģis Ēmils Hegle Svensens ar četrām kļūdām ierindojās piektajā vietā, Bē zaudējot 43,5 sekundes, bet slavenais viņa tautietis Ūle Einārs Bjērndālens kļūdījās trīs reizes un finišēja septītajā pozīcijā, uzvarētājam zaudējot 49,9 sekundes. Pasaules kausa kopvērtējumā pirmās trīs vietas ieņem Norvēģijas sportisti. Svensens ar 257 punktiem atrodas pirmajā vietā, viņam ar 246 punktiem sekot Bē, bet trešais ar 235 punktiem ir Bjērndālens. Latvijas izlases līderis Ilmārs Bricis, šajā posmā piedalīsies tikai 4x7,5 kilometru stafetes sacensībās svētdien, kopvērtējumā ar 49 punktiem ieņem 35.vietu. Jau ziņots, ka Piksons bija vienīgais no Latvijas sportistiem, kas kvalificējās iedzīšanas sacensībām, piektdienas sprinta sacensībās ieņemot 42.vietu. Tomēr Latvijas sportists netika pie Pasaules kausa kopvērtējuma ieskaites punktiem, kurus saņem pirmo 40 vietu ieguvēji. Kā ziņots, pārējie Latvijas sportisti iedzīšanai nespēja kvalificēties. Andrejs Rastorgujevs ar trijām kļūdām Bē zaudēja trīs minūtes un 23,8 sekundes, ieņemot 74.vietu, bet Jānis Bērziņš šāva bez kļūdām, tomēr viņa slēpojums nebija pārāk ātrs, kas sportistam deva 97.pozīciju. Uzvarētājam Bērziņš zaudēja piecas minūtes un 17,1 sekundi. Sestdien tiks aizvadītas ar sieviešu stafetes sacensības, bet svētdien posms noslēgsies ar iedzīšanas sacensībām sievietēm un stafeti vīriešiem. Kā ziņots, piektdien Latvijas sieviešu biatlona izlases līdere Madara Līduma izcīnīja 51.vietu 7,5 kilometru sprinta sacensībās. Tikmēr Žanna Juškāne palika ceturtā aiz dalības iedzīšanas sacensībās, finišējot 64.vietā, bet Gerda Krūmiņa palika 72.pozīcijā. Kā ziņots, Pasaules kausa izcīņas pirmajā posmā, kas risinājās Zviedrijas pilsētā Estersundā, sieviešu sacensībās 15 kilometru distancē Līduma ieņēma 64.vietu, Krūmiņa ieņēma 88.vietu, bet Juškāne ierindojās 93.pozīcijā. Tikmēr vīriešu sacensībās 20 kilometru distancē 27.vietu izcīnīja Ilmārs Bricis, 47.vietu ieņēma Piksons, bet Rastorgujevs palika 64.vietā. Sprinta sacensībās vīriešiem Bricis finišēja 23.vietā, Piksons ierindojās 73.vietā, bet Rastorgujevs ieņēma 76.vietu. Savukārt pēc tam sekojošajās iedzīšanas sacensībās piedalījās tikai Bricis, kurš izcīnīja 24.vietu. Savukārt sprinta sacensībās sievietēm Līduma izcīnīja 27.vietu, Krūmiņa ierindojās 68.pozīcijā, bet Juškāne finišēja 78.vietā. Iedzīšanas sacensībās startēja tika Līduma, ieņemot 32.vietu. Pasaules kausa izcīņā šosezon notiks deviņi posmi, bet pasaules čempionāts risināsies no 1. līdz 13.martam Hantimansijskā, Krievijā. Jau ziņots, ka iepriekšējās sezonas Latvijas sportisti aizvadīja neveiksmīgi un to kulminācija bija Vankūveras Olimpiādē. Augstāko vietu izdevās sasniegt Bricim, kurš sprinta sacensībās ieņēma 14.vietu, bet pēc tam iedzīšanas sacensībās Bricis ierindojās 32.pozīcijā. Pārējie Latvijas biatlonisti un arī biatlonistes startēja daudz neveiksmīgāk. Tikmēr stafetes sacensībās Latvijas vīriešu un sieviešu komandas abas ieņēma pēdējo, 19.vietu. Starpsezonā par Latvijas izlašu galveno treneri tika apstiprināts Intars Berkulis, bet par treneri strādās Jēkabs Nākums.", "link": "https://www.delfi.lv/sports/news/winter_sports/biathlon/piksonam-46vieta-pasaules-kausa-otra-posma-iedzisanas-sacensibas.d?id=35682315"},
{"title": "'Giro d'Italia' sacensībās nositas beļģu riteņbraucējs Veilands", "category": "Sports", "body": "Traģiski pirmdien beidzās prestižā velobrauciena \"Giro d'Italia\" trešais posms, kurā vienā no nobraucieniem nositās beļģu riteņbraucējs Voters Veilands. 26 gadus vecais \"Leopard Trek\" komandas sportists nositās bīstamā nobraucienā apmēram 25 kilometrus pirms finiša. Televīzijas pārraidē pēc kritiena bija redzams, ka sportists ir bezsamaņā, smagi cietis un zaudējis daudz asiņu. Viņam tika sniegta medicīniskā palīdzība, arī kardiālā masāža. Ar helikopteru sportists tika nogādāts slimnīcā, kur vēlāk ārsti fiksēja Veilanda nāvi.  \"Veilands kļuva par kritiena upuri. Mēs cenšamies rekonstruēt notikušā attīstību. Viņam uzreiz tika sniegta palīdzību, taču viņš jau bija bezsamaņā. Viņa stāvoklis bija smags,\" teica \"Giro d'Italia\" sacensību direktors Džovanni Trediči. \"40 minūtes ārsti cīnījās par viņa dzīvību, bet neko nespējām darīt.\" Tikmēr Veilanda komandas \"Leopard Trek\" pārstāvis Tims Vanderjugds, apstiprinot sportista nāvi, piebilda, ka beļģu riteņbraucējs nomiris jau traģēdijas vietā. Posmā uzvarēja spānis Anhels Vicioso, bet par kopvērtējuma līderi kļuva brits Devids Millars. Pēc posa nenotika tradicionālā uzvarētāju sveikšana un pagaidām nav zināms, vai otrdien notiks sacensību nākamais posms. Veilands pagājušajā gadā uzvarēja \"Giro d'Italia\" trešajā posmā.", "link": "https://www.delfi.lv/sports/news/other_kinds/cycling/giro-ditalia-sacensibas-nositas-belgu-ritenbraucejs-veilands.d?id=38416919"},
{"title": "Aktivizējies Etnas vulkāns apdraud 'Giro d'Italia' norisi", "category": "Sports", "body": "\"Giro d'Italia\" velobrauciena organizatori ir pārliecināti, ka Etnas vulkāns, kas ir aktivizējies, neapdraudēs sacensību devītā posma norisi svētdien, bet speciālisti uzsver, ka nav iespējams precīzi noteikt izvirduma laiku. Jau ziņojām, ka \"Giro d'Italia\" devītā posma trase vijas gar Etnas vulkānu Sicīlijā, kurš  nupat ir aktivizējies , taču sacensību rīkotāji neuzskata, ka tas varētu likt atcelt šo posmu. \"Svētdienas etapu nekas neapdraud,\" uzsver velobrauciena direktors Andželo Zomenjans intervijā \"Cycling News\". \"Gar Etnu ies tikai četras pēdējās posma jūdzes. Tur jau strādā, lai attīrītu trasi no vulkāniskajiem pelniem. Tā kā mēs esam mierīgi.\" Trešdien vakarā vulkāns \"pamodās\" un sāka atmosfērā izmest pelnus un akmeņus, bet tuvāk dzīvojošie stāsta, ka vulkāna iekšienē dun un vērojama zemes drebēšana. Speciālisti pauduši bažas, ka nav iespējams paredzēt iespējamā izvirduma laiku, taču brīdina, ka Etnas iekšējie kanāli kopš gada sākuma, kad 3.janvārī vulkāns pirmoreiz aktivizējās, ir piepildījušies ar magmu. Jau ziņojām, ka šāgada \"Giro d'Italia\" sākās traģiski,  ar beļģu riteņbraucēja Vetera Veilanda bojāeju , nākamo posmu pēc negadījuma atcēla, bet  pēc sešiem etapiem brauciena vadībā ir izvirzījies holandietis Pīters Vēnings no \"Rabobank\" komandas .", "link": "https://www.delfi.lv/sports/news/other_kinds/cycling/aktivizejies-etnas-vulkans-apdraud-giro-ditalia-norisi.d?id=38484819"},
{"title": "Gato apbrauc Kontadoru, uzvarot 'Giro d'Italia' astotajā posmā", "category": "Sports", "body": "Par prestižā daudzdienu velobrauciena \"Giro d'Italia\" septītā posma uzvarētāju sestdien kļuva Itālijas sportists Oskars Gato no \"Farnese Vini - Neri Sottoli\" komandas, kurš finiša spurtā apsteidza slaveno spāni Alverto Kontadoru. 217 kilometrus garā posmā Gato no vadošās grupas atrāvās neilgi pirms finiša un viņam bija spējīgs sekot vienīgi trīskārtējais \"Tour de France\" čempions Kontadors (\"Saxo Bank Sungard\"). Nākamā grupa finišēja piecas sekundes aiz līderu dueta un tās galvgalī bija itālis Alesandro Petaki (\"Lampre - ISD\"). Sacensību kopvērtējumā līderpozīciju saglabāja Nīderlandes sportists Pīters Vēnings (\"Rabobank\"), kurš astotajā posmā finišēja grupā, kas no uzvarētāja atpalika par 15 sekundēm. Divas sekundes līderim zaudē divi \"HTC-Highroad\" komandas pārstāvji - baltkrievs Kanstantins Sivcovs un Marko Pinoti no Itālijas -, bet piecas sekundes no Vēninga atpaliek francūzis Kristofs Lemevēls (\"Garmin-Cervelo\"). Savukārt Kontadors tagad Vēningam zaudē 13 sekundes un kopvērtējumā pakāpās uz piekto pozīciju. Kā ziņots, velobrauciena trešajā posmā traģiski bojā gāja beļģu riteņbraucējs Vouters Veilands. Vēlāk viņa pārstāvētā Luksemburgā bāzētā riteņbraukšanas komanda \"Leopard Trek\" paziņoja par izstāšanos no \"Giro d'Italia\". Svētdien riteņbraucējiem paredzēts veikt 169 kilometrus garu devīto posmu, kurš noslēgsies pie Etnas vulkāna, kurš pēdējās dienās atkal aktivizējies. \"Giro d'Italia\" velobrauciens notiks līdz 29.maijam un finišēs Milānā.", "link": "https://www.delfi.lv/sports/news/other_kinds/cycling/gato-apbrauc-kontadoru-uzvarot-giro-ditalia-astotaja-posma.d?id=38518675"},
{"title": "Kontadors pēc uzvaras 'Giro d'Italia' devītajā posmā kļūst par kopvērtējuma līderi", "category": "Sports", "body": "Par prestižā daudzdienu velobrauciena \"Giro d'Italia\" devītā posma uzvarētāju svētdien kļuva slavenais spānis Alverto Kontadors no \"Saxo Bank Sungard\" komandas, kurš tādējādi izvirzījies arī kopvērtējuma galvgalī. 169 kilometrus garajā posmā riteņbraucējiem bija jāpārvar divi stāvi kāpumi. Izšķirošo izrāvienu trīskārtējais \"Tour de France\" čempions Kontadors veica septiņus kilometrus pirms finiša, bet pusotru kilometru pirms finiša spānim līdzi nespēja turēt arī Venecuēlas riteņbraucējs Hosē Guiljens no \"Androni Giocattoli\" komandas, kurš ieņēma otro vietu. Finišā Guiljens no Kontadora atpalika trīs sekundes. Nākamā grupa finišēja 50 sekundes aiz Kontadora un tās galvgalī bija itālis Stefāno Gardzelli (\"Acqua&Sapone\"). Devītais posms noslēdzās pie Etnas vulkāna, kurš pēdējās dienās atkal aktivizējies. Sacensību kopvērtējumā līderpozīciju pārņēma Kontadors, bet viņam 59 sekundes zaudē \"HTC-Highroad\" komandas pārstāvis baltkrievs Kanstantins Sivcovs. Savukārt trešajā vietā pašlaik atrodas francūzis Kristofs Lemevēls (\"Garmin-Cervelo\"), kurš Kontadoram zaudē minūti un 19 sekundes. Kā ziņots, velobrauciena trešajā posmā traģiski bojā gāja beļģu riteņbraucējs Vouters Veilands. Vēlāk viņa pārstāvētā Luksemburgā bāzētā riteņbraukšanas komanda \"Leopard Trek\" paziņoja par izstāšanos no \"Giro d'Italia\". Pirmdien velobraucienā paredzēta brīvdiena, bet otrdien riteņbraucēji veiks 159 kilometrus garu desmito posmu. \"Giro d'Italia\" velobrauciens notiks līdz 29.maijam un finišēs Milānā.", "link": "https://www.delfi.lv/sports/news/other_kinds/cycling/kontadors-pec-uzvaras-giro-ditalia-devitaja-posma-klust-par-kopvertejuma-lideri.d?id=38531417"},
{"title": "Kavendišam uzvara \"Giro d'Italia\" desmitajā posmā; Kontadors saglabā pirmo vietu kopvērtējumā", "category": "Sports", "body": "Prestižā daudzdienu velobrauciena \"Giro d'Italia\" desmitajā posmā otrdien pie uzvaras tika Lielbritānijas riteņbraucējs Marks Kavendišs (\"HTC-Highroad\"), kamēr kopvērtējuma līdera godu saglabāja slavenais spānis Alverto Kontadors no \"Saxo Bank Sungard\" komandas. Interesanti, ka pirms otrdienas sacensībām Kavendišu nesportiskā rīcībā apvainoja vairāki sacensību dalībnieki, apgalvojot, ka viņš aizvadītās nedēļas svētdienas posmā apmēram 10 kilometrus pārvarējis, turoties pie kādas no apkalpojošā personāla automašīnām. 159 kilometrus garā posma noslēgumā uzvarētājs tika noteikts ar finiša spurtu, kurā veiksmīgāks izrādījās Kavendišs. Lielbritānijas riteņbraucējs uzrādīja laiku četras stundas un 49 sekundes. Otrajā vietā aiz Kavendiša ierindojās spānis Fransisko Ventoso no \"Movistar\" komandas, bet trešais palika itālis Alesandro Petaki (\"Lampre - ISD\"). Lielākā daļa sportistu finišēja lielajā grupā. Sacensību kopvērtējumā līderpozīciju saglabāja Kontadors, bet viņam 59 sekundes zaudē \"HTC-Highroad\" komandas pārstāvis baltkrievs Kanstantins Sivcovs. Savukārt trešajā vietā joprojām atrodas francūzis Kristofs Lemevēls (\"Garmin-Cervelo\"), kurš Kontadoram zaudē minūti un 19 sekundes. Trešdien riteņbraucēji veiks 144 kilometrus garu 11.posmu. \"Giro d'Italia\" velobrauciens notiks līdz 29.maijam un finišēs Milānā.", "link": "https://www.delfi.lv/sports/news/other_kinds/cycling/kavendisam-uzvara-giro-ditalia-desmitaja-posma-kontadors-saglaba-pirmo-vietu-kopvertejuma.d?id=38567185"},
{"title": "Aizvadītā gada 'Giro d'Italia' uzvarētājam Baso pēc kritiena treniņā uz sejas uzliktas 15 šuves", "category": "Sports", "body": "Aizvadītā gada prestižā daudzdienu velobrauciena \"Giro d'Italia\" čempions itālis Ivans Baso treniņā piedzīvojis kritienu, pēc kura uz sejas viņam bija jāuzliek 15 šuves. Kā ziņots, Baso pagājušajā gadā izcīnīto čempionu titulu pašlaik notiekošajās sacensībās neaizstāv, jo neatrodas nepieciešamajā sportiskajā formā. Baso par piedzīvoto kritienu ziņoja īso vēstījumu sociālajā tīklā \"Twitter\", piebilstot, ka viņš sasitis arī plecu. \"Kas par izbīli, bet ar mani viss ir kārtībā,\" savā profilā rakstīja Baso. Itālijas sporta laikraksts \"La Gazzetta dello Sport\" savā mājaslapā vēsta, ka 33 gadus vecais riteņbraucējs pēc kritiena tika nogādāts slimnīcā. Pašlaik Baso koncentrējas citam prestižam daudzdienu velobraucienam \"Tour de France\", kas notiks jūlijā.", "link": "https://www.delfi.lv/sports/news/other_kinds/cycling/aizvadita-gada-giro-ditalia-uzvaretajam-baso-pec-kritiena-trenina-uz-sejas-uzliktas-15-suves.d?id=38568719"},
{"title": "Latvijas čempionātā skvošā uzvar Pāvulāns un Mackeviča", "category": "Sports", "body": "Piekto reizi Latvijas čempiona titulu skvošā izcīnīja Aleksandrs Pāvulāns, bet sievietēm pirmo reizi uz goda pjedestāla augstākā pakāpiena kāpa 17 gadus vecā liepājniece Ineta Mackeviča, vortālu \"Delfi Sports\" informēja Latvijas Skvoša Federācija. 7.Latvijas čempionāta otrā kārta skvošā notika 31.oktobrī – 1. novembrī Rīgā, \"Zelta boulinga\" kortos, tajā kopumā piedalījās 95 spēlētāji.  Jaunā liepājniece arī bija sacensību favorīte, un jau vairākus mēnešus Latvijas sieviešu reitinga tabulā viņa atradās pirmajā vietā. Cīņā par čempiones godu viņa ar rezultātu 3:0, bet spraigā cīņā pārspēja pašlaik Spānijā dzīvojošo trīskārtējo iepriekšējo turnīru čempioni, madonieti Lindu Svilāni. Svilāne savukārt pārliecinoši uzvarēja 2008.gada čempioni, rīdzinieci Ievu Vilīti, kurai šogad bronzas medaļa.  Cīņā par čempiona titulu \"Open Elite\" klasē vīriešiem pārsteigumu nebija – kopš pārcelšanās uz dzīvi Latvijā četriem esošajiem čempiona tituliem vēl vienu šogad pievienoja Aleksandrs Pāvulāns. Otro reizi čempionāta sudraba medaļu kaklā kāra Marģers Zeitmanis, bet trešo vietu sīvā cīņā izcīnīja pieredzējušais Gunārs Priževoits, kuram šī jau bija trešā bronzas medaļa Latvijas čempionātos. Pirmo reizi Latvijas skvoša čempionātu vēsturē tika izspēlēts turnīrs vīriešu A klasē starp spēlētājiem, kuri Latvijas Skvoša Federācijas (LSF) reitingā ieņem 9.–24.vietu. Tajā par lielāko pārsteigumu parūpējās Lauris Rozenvalds (Nr.32 LSF reitingā), kurš sagādāja zaudējumus favorītiem - ar pirmo numuru izsētajam Aleksandram Gajevskim un ceturtajam numuram Mārtiņam Lopačinskim, rezultātā izcīnot sesto vietu. Par uzvarētāju A klasē kļuva Vadims Vorobejs, otrais – Vitālijs Rubšteins, trešais – Ivars Liepiņš.  B klasē (spēlētāji, kuri LSF reitingā ir 25.–48.vietā) uzvara Jānim Pudulim, C klasē (spēlētāji, kuri LSF reitinga tabulā ir 49.vietā un zemāk) – Gundaram Ziemanim.  \"Salīdzinot ar iepriekšējo gadu, dalībnieku skaits šogad bija līdzīgs, bet ievērojami audzis ir vidējais spēlētāju meistarības līmenis. Turpināt to paaugstināt motivēs virkne sacensību, ko dažādi sporta klubi organizēs laikā līdz nākamajam čempionātam, kas notiks pēc gada,\" notikušo čempionātu komentē LSF valdes priekšsēdētājs Pāvulāns.", "link": "https://www.delfi.lv/sports/news/other_kinds/other/latvijas-cempionata-skvosa-uzvar-pavulans-un-mackevica.d?id=27799555"},
{"title": "Latvijas labākā skvošiste Mackeviča izcīna piekto vietu prestižā turnīrā Zviedrijā", "category": "Sports", "body": "Latvijas labākā skvošiste Ineta Mackeviča izcīnīja 5. vietu prestižajā \"Nordic Junior Open\" turnīrā junioriem, kurš nedēļas nogalē norisinājās Zviedrijas pilsētā Malmē. Turnīru liepājniece sāka ar uzvaru, bet ceturtdaļfinālā viņai nācās tikties ar Eiropas pirmo raketi Emīliju Vitloku, kurai tika zaudēts. Cīņās par 5.-8. vietai tika izdarīts maksimāli iespējamais un Ineta izcīnīja piekto vietu. \"Lielbritānija ir skvoša dzimtene. Tas nozīmē, ka šis rakešu sporta veids ir ļoti lielā cieņā un tas tiek spēlēts krietni augstākā līmenī nekā Latvijā. Man bija ļoti svarīgi uzvarēt trīs Britu zemes pārstāves. Šīs sacensības bija milzīga pieredze un vērtīgo reitinga punktu krāšana,\" stāsta Ineta. Nākamais turnīrs, kurā Mackeviča piedalīsies būs \"Danish Junior Open\", kurš norisināsies šīs nedēļas nogalē Kopenhāgenā. Ar sacensībām Zviedrijā Ineta uzsāka 2010/11. gada skvoša sezona, kuras laikā viņas uzdevums ir sakrāt pēc iespējas vairāk reitinga punktus, lai Eiropas čempionātā, kas norisināsies 2011. gada aprīlī, tiktu pēc iespējas augstāk izsēto spēlētāju vidū.", "link": "https://www.delfi.lv/sports/news/other_kinds/other/latvijas-labaka-skvosiste-mackevica-izcina-piekto-vietu-prestiza-turnira-zviedrija.d?id=34438735"},
{"title": "Notiks skvoša diena", "category": "Sports", "body": "Sestdien, 11.decembrī jau otro reizi notiks atklātā Skvoša diena, kurā jebkurš interesents varēs izmēģināt ātrāko un azartiskāko sporta veidu – skvošu. Skvoša diena notiks Rīgā, Zelta Boulinga Centrā, Uzvaras bulvārī 2/4 sestdien no plkst. 13:00. Ieeja – bezmaksas. Laikā no 13:00 – 15:00 dalībniekiem tiks sniegtas konsultācijas un praktiska apmācība pieredzējušu skvoša treneru un instruktoru vadībā. Vienlaikus būs iespēja klātienē vērot Latvijas labāko skvošistu atraktīvas spēles tehnikas paraugdemonstrējumus, kā arī video ierakstus ar pasaules elites skvoša spēlētājiem. Katrs dalībnieks saņems diplomu, kas apliecinās dalību Skvoša dienā. Visiem, kas vēlas piedalīties Skvoša dienā, līdzi jāņem sporta apģērbs (šorti un T-krekls) un apavi, kas nesmērē grīdu. Skvoša inventārs – raketes, bumbiņas, aizsargbrilles – bez maksas būs pieejams uz vietas. Vienlaikus ar Skvoša dienu (11.-12.decembrī) norisināsies turnīrs \"Skvoša Supersērija (TOP 8)\", kurā piedalīsies Latvijas skvoša elite - 8 spēcīgākie skvoša spēlētāji.", "link": "https://www.delfi.lv/sports/news/other_kinds/other/notiks-skvosa-diena.d?id=35642107"},
{"title": "Pirmajās PK sieviešu biatlona stafetes sacensībās uzvar Vācija", "category": "Sports", "body": "Pasaules kausa (PK) izcīņas pirmajās sieviešu biatlona stafetes sacensībās sestdien Hohfilcenē uzvarēja mājinieces, Vācijas izlase. Vācijas izlases rindās stafetē piedalījās Katrīna Hicere, Magdalēna Noinere, Sabrina Buholca un Andrea Henkele, kuras distanci pabeidza vienā stundā 16 minūtēs un 22 sekundēs, sacensību laikā izmantojot deviņas rezerves patronas un izvairoties no soda apļu veikšanas. Otrajā vietā ierindojās Ukrainas kvartets, kas no uzvarētājam atpalika par 59 sekundēm, bet trešo vietu ieņēma Norvēģijas sportistes, kuras vācietēm zaudēja minūti un astoņas sekundes. Uzreiz aiz goda pjedestāla palika Krievija, piekto vietu ieņēma Francija, bet sešinieku noslēdza Zviedrijas komanda.", "link": "https://www.delfi.lv/sports/news/winter_sports/biathlon/pirmajas-pk-sieviesu-biatlona-stafetes-sacensibas-uzvar-vacija.d?id=35686211"},
{"title": "Latvijas biatlonistiem 17.vieta stafetē", "category": "Sports", "body": "Latvijas vīriešu biatlona izlase svētdien Austrijā ieņēma 17.vietu Pasaules kausa otrajā posmā 4x7,5 kilometru stafetē. Pārliecinoši sacensībās uzvarēja norvēģi Aleksandrs Oss, Ūle Einārs Bjērndalens, Emīls Hegle Svensens un šī posma galvenais varonis Tarjejs Bē. Norvēģi kopā izmantoja septiņas papildus patronas, veica arī vienu soda apli, bet distanci veica vienā stundā un 29,38.2 minūtēs. Otro vietu pārliecinoši izcīnīja austrieši (četras papildus patronas, neviens soda aplis, +53,1 sekunde), bet trešo vietu finiša spurtā izrāva Francija (deviņas papildus patronas, divi soda apļi, +3:28,8 minūtes). Latvijas komandā šoreiz startēja Edgars Piksons, Ilmārs Bricis, Andrejs Rastorgujevs un Jānis Bērziņš. Pēc pirmā posma Piksons ieņēma 11.vietu, Bricis ilgu laiku arī bija šajā pozīcijā, taču beigās stafeti Rastorgujevam nodeva 15.vietā. Rastorgujevs spēja uzlabto Latvijas pozīcijas un pirms pēdējā posma Latvijai bija 13.vieta. Bērziņš abās šaušanas reizēs bija precīzs un pakāpās pat uz 11.vietu, taču slēpošanā Bērziņš bija gaužām lēns un līdz finišam zaudēja sešas pozīcijas. Kopā Latvija izmantoja septiņas papildus patronas, soda apļus neveica, bet uzvarētājiem zaudēja 5:54,4 minūtes. Sacensībās startēja 22 komanda, bet Latvija kopā ar Austriju un Vāciju bija vienīgās, kuras neveica soda apļus.", "link": "https://www.delfi.lv/sports/news/winter_sports/biathlon/latvijas-biatlonistiem-17vieta-stafete.d?id=35694781"},
{"title": "Madarai Līdumai 42. vieta PK posmā biatlonā iedzīšanā", "category": "Sports", "body": "Latvijas biatloniste Madara Līduma, kura vienīgā ieguva tiesības startēt svētdienas Pasaules kausa posma 10 km iedzīšanas distancē, iekļūstot starp 60 ātrākajām piektdienas sprintā, šai disciplīnā ierindojās 42. vietā. Pirmajā šautuvē Līduma sašāva visus mērķus, otrajā un trešajā pa vienam neprecīzam raidījumam, bet pēdējā šautuvē „pēc piena” bija trīs šāvieni, un finišā posma uzvarētājai, zviedrietei Helēnai Ekholmai Latvijas sportiste zaudēja piecas minūtes un 16,2 sekundes. Neskatoties uz sniegputeni un diezgan spēcīgo vēju, Ekholma no 40 mērķiem netrāpīja tikai vienā, otrajā šautuvē, un svinēja pirmo uzvaru šai sezonā.  Divreiz garām šāva otrās vietas ieguvēja un PK līdere, somiete kaisa Mekerainena, kura finišā no Ekholmas atpalika 32 sekundes. Trešajā vietā ierindojās baltkrieviete Darja Domračova, kurai bija trīs nesašauti mērķi.", "link": "https://www.delfi.lv/sports/news/winter_sports/biathlon/madarai-lidumai-42-vieta-pk-posma-biatlona-iedzisana.d?id=35698391"},
{"title": "Notiks tradicionālais Vienības velobrauciena ieskaņas pasākums", "category": "Sports", "body": "Arī šogad, gatavojoties 21. Latvijas riteņbraucēju \"Vienības braucienam\", 26. augustā notiks tradicionālais velobrauciena ieskaņas pasākums, kurā Latvijas velo mīļi ar saviem braucamrīkiem no Viesturdārza dosies uz Vērmanes dārzu, informē pasākuma rīkotāji. Jau otro gadu pēc kārtas no Latvijas riteņbraukšanas simtgadei veltītā piemiņas akmens Viesturdārzā pa Rīgas ielām riteņbraucēji policijas eskorta pavadībā dosies uz Vērmanes dārzu.  Braucienā piedalīses gan pieredzējuši sportisti, riteņbraukšanas čempioni, gan iesācēji, Vienības brauciena dalībnieki. Pasākumā būs sastopami dažāda stila divriteņi – gan sporta, gan pilsētas, gan modernizēti - netradicionālas formas un izskata braucamrīki. Jau ziņots, ka Vienības velobrauciens šogad notiks trijās distancēs: Latvijas Olimpiskās komitejas Sporta brauciens - 102 km, SEB MTB brauciens - 47 km un \"Itera\" Tautas brauciens - 37 km. Vienības velobrauciena pirmsākumi meklējami Latvijas pirmās brīvvalsts laikā 30. gados. Sacensības notika no 1936. līdz 1939. gadam un tika sauktas par Latvijas riteņbraucēju Vienības braucienu. Nosaukumā tika ietverta dibināšanas dziļākā jēga – vienotība. Pēc Latvijas neatkarības atjaunošanas ar tiešu prezidenta Gunta Ulmaņa, Murjāņu Sporta ģimnāzijas trenera Ernesta Pūces un domubiedru iniciatīvu velobrauciens tika atjaunots 1995.gadā un norisinās joprojām.", "link": "https://www.delfi.lv/sports/news/tautas-sports/notiks-tradicionalais-vienibas-velobrauciena-ieskanas-pasakums.d?id=40227235"},
{"title": "Priekšpēdējā 'Mītava Open 2011' posmā uzvar 'Zveri/Ariols' komanda", "category": "Sports", "body": "Aizvadītajā nedēļās nogalē Preiļos tika noskaidrotas vēl trīs komandas, kas iekļūst \"Mītava Open 2011\" mini futbola turnīra finālā - Latgales posmā meistarīgākās izrādījās \"Zveri/Ariols\", \"Valmiera\" un \"Īves\", informē turnīra rīkotāji. Par tiesībām iekļūt finālā Preiļos cīnījās 20 komandas. Šajā posmā viena no kaislību pilnākajām spēlēm izvērtās starp kaimiņu komandām \"Preiļi\" un \"Līvāni\". Arī pagājušajā gadā Preiļu posmā tikās šīs abas komandas, kuru duelī pārāka izrādījās komanda \"Preiļi\". Šogad komandai \"Līvāni\" tika dota iespēja revanšēties, ko viņi arī izdarīja, taču tālākajās spēlēs vietu uz finālu izcīnīt neizdevās un komandai bija jāsamierinās ar sāpīgo 4. vietu posmā. \"Mītava Open 2011\" ir atlicis vēl viens viens posms, kas notiks šo sestdien Rīgā, \"JDFS Alberts\" stadionā (bijušais Energoautomātikas stadions), Ganību dambī 24, kur arī tiks noskaidroti pēdējie finālisti.", "link": "https://www.delfi.lv/sports/news/tautas-sports/priekspedeja-mitava-open-2011-posma-uzvar-zveriariols-komanda.d?id=39882303"},
{"title": "Noslēdzies 'Nike Riga Run' konkurss", "category": "Sports", "body": "Ir noslēdzies vortāla \"Delfi Sports\" un labdarības skrējiena \"Nike Riga Run\" veidotais konkurss. Konkurss norisinājās no 15. jūlija līdz 22. augusta, plkst.12:00, kad tika apkopotas atbildes un trīs no pareizo atbilžu autoriem iegūst oficiālos Nike Riga Run 2011 skriešanas kreklus!      Sigitadob....   madara.el....   Erdman.... Par balvu saņemšanas kārtību ar uzvarētājiem pa konkursā norādīto epastu sazināsies portāla \"Delfi\" redakcija.  \"Nike Riga Run\" 2011 ir labdarības skrējiens, kas šā gada 28. augustā notiks Mežaparkā un kura ienākumi tiks ziedoti fonda \"Ziedot.lv\" labdarības projektam \"Mazajām sirsniņām\".      109    00:19:18.75    Ralfs Eilands    $35    Swoosh    Palīdzi skrienot!   Paldies par piedalīšanos!", "link": "https://www.delfi.lv/sports/news/tautas-sports/nosledzies-nike-riga-run-konkurss.d?id=40235893"},
{"title": "Atklāj pieteikšanos 21.Vienības braucienam", "category": "Sports", "body": "Pirmdien, 11.jūlijā, sāksies pieteikšanās 21.Latvijas riteņbraucēju Vienības braucienam, kas notiks 4.septembrī Siguldā, informē sacensību rīkotāji. Velobrauciens notiks 3 distancēs: šosejas Sporta brauciens 100 km, MTB brauciens 47 km un šosejas Tautas brauciens 37 km.  Pieteikties Vienības braucienam interesenti varēs  internetā  no 11.jūlija līdz 1.septembra plkst. 23.00. Reģistrēties klātienē varēs arī veikalos \"TREK\", Siguldas un Kuldīgas tūrisma informācijas centrā, veloveikalā \"Eži\" Cēsīs un Valmierā, Tukuma ledus hallē un Smiltenes sporta centrā.  \"Pēdējos gados braukšana ar velosipēdu kļūst aizvien populārāka - tas ir demokrātisks, ekoloģisks un veselīgs pārvietošanās līdzeklis, kas pieejams ikvienam. Lai uzsvērtu vienotības ideju, šogad īpaši esam padomājuši par uzņēmumiem, gan lieliem, gan maziem, lai tā ir iespēja doties kopīgā un patīkamā piedzīvojumā. Vienības brauciens kā gada saliedētākais riteņbraucēju pasākums ir īstais laiks, lai gūtu pozitīvas emocijas, uzlabotu veselību un modinātu sevī patriotisma garu,\" saka velobrauciena organizators Igo Japiņš, \"Igo Japiņa sporta aģentūras\" direktors.  Vienības velobrauciena pirmsākumi meklējami Latvijas pirmās brīvvalsts 30.gados. Sacensības notika no 1936. līdz 1939. gadam un tika sauktas par Latvijas riteņbraucēju Vienības braucienu. Nosaukumā tika ietverta dibināšanas dziļākā jēga – vienotība. Pēc Latvijas neatkarības atjaunošanas ar tiešu prezidenta Gunta Ulmaņa, Murjāņu Sporta ģimnāzijas trenera Ernesta Pūces un domubiedru iniciatīvu velobrauciens tika atjaunots 1995.gadā. Kopš 1999.gada velobraucienu organizē \"Igo Japiņa sporta aģentūra\", pulcējot arvien vairāk dalībnieku no gada uz gadu. 2009.gadā braucienā piedalījās 3784 velomīļi, bet 2010.gadā – jau 4457 dalībnieki. Pašlaik nepārspēts ir palicis 1939.gadā sasniegtais rekords, kad no visiem Latvijas novadiem uz Rīgu devās 6090 velobraucēji.", "link": "https://www.delfi.lv/sports/news/other_kinds/cycling/atklaj-pieteiksanos-21vienibas-braucienam.d?id=39506521"},
{"title": "Latvijas riteņbraucēju Vienības brauciens – toreiz un tagad", "category": "Sports", "body": "Vienības velobrauciena pirmsākumi meklējami tā dēvētajos Ulmaņlaikos - Latvijas pirmās brīvvalsts laikā no 1936. līdz 1939.gadam. Starti tika doti visu apriņķu centros ar finišu Rīgā, izņemot 1937.gadu, kad riteņbraucēji finišēja Jelgavā. Mūsdienās Vienības brauciens ir atjaunots kopš 1995.gada. Vienības brauciens tā pirmsākumos bija nacionāla mēroga un patriotisma caurstrāvots notikums, kas pielīdzināms Dziesmu svētkiem. Tajā piedalījās visu novadu iedzīvotāji.  \"Sacensības notika divas dienas, kuru laikā ikviena dalībnieka mājinieki, pagasta un pilsētu iedzīvotāji otrajā plānā atstāja ikdienas rūpes, aktīvi juta līdzi saviem varoņiem un klausījās radio tiešraides. Katra apriņķa gods bija dalībniekus laipni uzņemt, paēdināt un naktī izguldīt, bet uzvarētājus sagaidīt mājās ar ovācijām un jautru lustēšanos. Tas bija liels notikums!\" stāsta Saulkrastu Velosipēdu muzeja direktors Jānis Serēgins. \"Mūsdienās sacensības ilgst vienu dienu, taču saglabājušās tradīcijas dalībniekus palutināt ar gardu putru, dzērieniem vai citiem veselīgiem pašmāju produktiem, rūpējoties par patriotisku un pacilājošu noskaņu visa pasākuma laikā. Tāpat palikusi tradīcija nodrošināt veselības aprūpi, veloremontu un drošību sacensību laikā.\" Vienības brauciena pirmsākumos maršrutu garums, kas tika pieveikts ar visparastāko velosipēdu, varētu pārsteigt pat mūsdienu riteņbraucējus, kuri ikdienā dod priekšroku modernākiem braucamrīkiem. \"Piemēram, 3. Latvijas riteņbraucēju Vienības braucienā bija sešas klases. No tām garākā bija 275 kilometri pieredzējušiem sportistiem (kuri bija uzvarējuši distancēs virs 50 kilometriem), bet īsākā - 70 kilometri vecvīriem (vecākiem par 45 gadiem),\" stāsta muzeja direktors. \"Pat sacensību vecākā dalībniece Leontīne Bebris (50 gadi) godam pieveica dāmu klases 72 kilometru distanci!\"  \"Godinot velobraucēju izturību un cīņassparu, Latvijas pirmās brīvvalsts laikā tika sveikts ikviens dalībnieks – sportists, vecākais velobraucējs, dāmas, cilvēki ar invaliditāti… Tā kā riteņbraukšana tolaik bija populārākais sporta veids, un Latvija varēja lepoties ar sešām velosipēdu rūpnīcām un vairāk kā 30 mazām velodarbnīcām, balvas bija iespaidīgas – jauni velosipēdi posmu uzvarētājiem, kausi, medaļas, pašvaldību speciālbalvas, rakstāmlietas un citas piemiņas balvas,\" stāsta Jānis Serēgins.  Mūsdienās godināšanas tradīcija ir palikusi spēkā – pie atbalstītāju balvām un piemiņas veltēm tiek ne tikai posmu labākie, bet ikviens dalībnieks.  Šogad Vienības braucienā būs trīs distances - Latvijas Olimpiskās komitejas (LOK) Sporta brauciens (102 kilometri), SEB MTB brauciens (47 kilometri) un \"Itera\" Tautas brauciens (37 kilometri).", "link": "https://www.delfi.lv/sports/news/tautas-sports/latvijas-ritenbrauceju-vienibas-brauciens-toreiz-un-tagad.d?id=39999993"},
{"title": "21.Vienības braucienā īpašs kauss tiks viskuplāk pārstāvētai Latvijas pašvaldībai", "category": "Sports", "body": "Šogad ikvienai Latvijas pašvaldībai ir iespēja tikt pie sava 21.Latvijas riteņbraucēju Vienības brauciena goda kausa – to saņems viskuplāk pārstāvētā pašvaldība, informē sacensību rīkotāji. \"Vienības brauciens tā pirmsākumos bija nacionāla mēroga un patriotisma caurstrāvots notikums, kas pielīdzināms Dziesmu svētkiem. Tajā piedalījās visu novadu iedzīvotāji. Tāpēc mudinām ikvienu pagastu, pilsētu un novadu iedzīvināt pacilājošo tradīciju un pieteikt dalībniekus, lai uzturētu savu iedzīvotāju sportisko garu, vienotību un reizē cīnītos par goda kausu \"Viskuplāk pārstāvētā pašvaldība\". Ceram, ka reģistrācijas ērtība un operativitāte būs svarīgs faktors, lai vēl neizlēmušie teiktu \"JĀ\" interesantai un veselīgai nedēļas nogalei uz velosipēda,\" apgalvo velobrauciena organizators Igo Japiņš. Mudinot reģionu iedzīvotājus cīnīties par balvu un pieteikties Vienības braucienam, kas notiks 4.septembrī Siguldā, visā Latvijas teritorijā atklāts 61 jauns dalībnieku reģistrācijas punkts. Pirmo reizi Vienības brauciena vēsturē pieteikties Latvijā plašākajam riteņbraucēju pasākumam varēs visās 49 SEB bankas filiālēs un sešos \"Veloserviss\" veikalos visā Latvijā. Reģistrēties klātienē var arī Siguldas un Kuldīgas tūrisma informācijas centrā, veloveikalā \"Eži\" Cēsīs un Valmierā, Tukuma ledus hallē un Smiltenes sporta centrā. Tāpat interesenti var reģistrēties internetā www.velo.lv līdz 1.septembra plkst. 23.00.  Pērn visaktīvākie bija Siguldas novada iedzīvotāji. Siguldas pašvaldība rādīja labu piemēru, visās distancēs pulcinot vairāk kā 100 dalībnieku un saņemot viskuplāk pārstāvētās pašvaldības balvu. Šogad velobrauciens notiks 3 distancēs: Latvijas Olimpiskās komitejas Sporta brauciens 102 km, SEB MTB brauciens 47 km un Itera Tautas brauciens 37 km. Vienības velobrauciena pirmsākumi meklējami Latvijas pirmās brīvvalsts trīsdesmitajos gados. Sacensības notika no 1936. līdz 1939. gadam un tika sauktas par Latvijas riteņbraucēju Vienības braucienu. Nosaukumā tika ietverta dibināšanas dziļākā jēga – vienotība. Pēc Latvijas neatkarības atjaunošanas ar tiešu prezidenta Gunta Ulmaņa, Murjāņu Sporta ģimnāzijas trenera Ernesta Pūces un domubiedru iniciatīvu velobrauciens tika atjaunots 1995.gadā. 2009.gadā braucienā piedalījās 3784 velomīļi, bet 2010.gadā – jau 4457 dalībnieki. Pašlaik nepārspēts ir palicis 1939.gadā sasniegtais rekords, kad no visiem Latvijas novadiem uz Rīgu devās 6090 velobraucēji.", "link": "https://www.delfi.lv/sports/news/tautas-sports/21vienibas-brauciena-ipass-kauss-tiks-viskuplak-parstavetai-latvijas-pasvaldibai.d?id=40016161"},
{"title": "Šarapova ir sestais 'Mildronāta' dopinga upuris divu mēnešu laikā", "category": "Sports", "body": "Slavenā Krievijas tenisiste  Marija Šarapova  ir jau sestais jaunā aizliegtā preparāta meldonija upuris kopš 2016. gada sākuma, kad Latvijā ražotais preparāts iekļauts Pasaules Antidopinga aģentūras ( WADA ) aizliegto preparātu sarakstā. Šarapova par meldonija, kas  Latvijā pazīstams ar farmācijas uzņēmuma \"Grindeks\" ražoto un izplatīto zīmolu \"Mildronāts\" , atrašanu viņas organismā paziņoja pirmdien, 7. martā. Pēc viņas teiktā, pozitīvas bijušas 2016. gada Austrālijas atklātā čempionāta laikā ņemtās dopinga analīzes. \"Negribu šādā veidā noslēgt savu karjeru un ceru, ka man tiks dota vēl viena iespēja spēlēt tenisu,\" publiskā paziņojumā norādīja Šarapova. \"Pēdējos desmit gadus man ģimenes ārsts deva medikamentu, ko sauc par mildronātu, bet pāris dienas pēc ITF vēstules es uzzināju, ka šo vielu dēvē arī par meldoniju, ko es nezināju. Pirmo reizi mildronātu lietoju 2006. gadā, kad man bija vairākas veselības problēmas. Es bieži slimoju, manai ģimenei slimības vēsturē ir diabēts, un šīs bija vienas no zālēm, kuras man izrakstīja.\" Starptautiskā tenisa federācija (ITF) sportisti uz nenoteiktu laiku diskvalificējusi no 12. marta. Visticamāk, pēc lietas izskatīšanas Šarapova saņems vismaz viena gada diskvalifikāciju. Tikmēr no sportistes jau atteicies tās ilggadējais sponsors, viens no vadošajiem sporta preču ražotājiem \"Nike\", kurš pārtraucis sadarbību līdz lietas apstākļu noskaidrošanai. BREAKING: Nike suspends relationship with Maria Sharapova after the tennis star said she failed a drug test.  pic.twitter.com/F262QdNcs7 — CNBC Now (@CNBCnow)  8 March 2016 Šarapova ir sestais Latvijā radītā preparāta upuris.  Pirms tam šīs vielas lietošanā  pieķerti Krievijas daiļslidotāja Jekaterina Bobrova, krievu riteņbraucējs Eduards Vorganovs,  ukraiņu biatlonisti Olga Abramova  un Artjoms Tiščenko, kā arī  Etiopijā dzimusī zviedru skrējēja Abeba Arigavi. Par \"Mildronāta\" \"tēvu\" dēvē Latvijas Organiskās sintēzes institūta Zinātniskās padomes priekšsēdētāju Ivaru Kalviņu, kurš vairākkārt paudis neizpratni par meldonija iekļaušanu aizliegto vielu sarakstā. \"Mums jau agrāk ir bijusi sarakste ar Antidopinga komiteju. Tā pie manis vērsās, lai es izskaidrotu, kā mildronāts darbojas. Es viņiem tā darbības mehānismus aprakstīju, un dopinga \"listē\" toreiz tas netika iekļauts. Iekļaujot mildronātu dopinga sarakstā, komisija balstījusies uz sportistu deklarētajām subjektīvajām izjūtām, ka pēc tā lietošanas viņi jūtoties labāk. Bet, atvainojiet, arī tad, kad kārtīgi paēd, cilvēks jūtas labāk,\" pagājušā gada oktobrī intervijā \"Latvijas Avīzei\" norādīja Kalviņš. Meldonijs ir medikaments, kas ļauj izvairīties no sirds audu bojājumiem, kas nopietnākajos gadījumos var izraisīt sirdstrieku. Meldonijs ilgāku laiku bija WADA monitorērajamo vielu sarakstā, bet kopš 2016. gada 1. janvāra tas papildinājis oficiālo aizliegto vielu sarakstu. Meldonijs pacienta organismā samazina KT vitamīna jeb karnitīna līmeni, kas ietekmē vielmaiņu. Šī viela bremzē tauku \"dedzināšanu\", lai ražotu enerģiju, līdz ar to ļaujot ekonomiskāk patērēt skābekli. \"Jebkurā sporta klubā jums paskaidros, ka augstāks karnitīna līmenis palīdz uzlabot darbspējas, turpretī mildronāts karnitīnu samazina,\" šajā intervijā pirms vairākiem mēnešiem uzsvēra zinātnieks. \"Tas domāts slimniekiem rehabilitācijas periodā, bet sportistiem var palīdzēt vieglāk pārciest sekas pēc fiziskās slodzes, piemēram, mazina pienskābes izraisītās muskuļu sāpes.  Dopings  šī jēdziena klasiskā izpratnē īslaicīgi palīdz uzlabot sportisko sniegumu, bet meldonijs iedarbojas citādi.\"", "link": "https://www.delfi.lv/sports/news/other_kinds/teniss/sarapova-ir-sestais-mildronata-dopinga-upuris-divu-menesu-laika.d?id=47155665"},
{"title": "Šarapova noliedz, ka būtu atkārtoti brīdināta par gaidāmo meldonija aizliegumu", "category": "Sports", "body": "Pieckārtējā \" Grand Slam \" čempione  Marija Šarapova  noliedz, ka būtu tikusi vairākkārt brīdināta par meldonija gaidāmo iekļaušanu aizliegto preparātu sarakstā. Paziņojot par savām pozitīvajām dopinga analīzēm , kurās konstatēts no 1. janvāra aizliegto preparātu sarakstā iekļautais meldonijs, Šarapova atzinās, ka neesot izlasījusi jaunāko dopinga vielu sarakstu. Meldonijs jeb mildronāts viņai esot izrakstīts 2006. gadā kā medicīnisks preparāts pēc veselības problēmām kā magnēzijas deficīts, neregulāra sirdsdarbība un ģimenes tendence uz diabētu. Atzīstot, ka viņa nav atvērusi pagājušā gada 22. decembrī izsūtīto vēstuli par izmaiņām aizliegto preparātu sarakstā, Šarapova noliedz, ka būtu pēc tam saņēmusi vēl vairākus tiešus brīdinājumus \"Ziņojumā teikts, ka es esmu piecas reizes brīdināta par gaidāmo aizliegumu, kas attiektos uz manām zālēm. Tā nav taisnība un tas nekad nav noticis,\" savā \" Facebook \" kontā ierakstījusi krievu tenisiste. \"Tie ir faktiskā \"paziņojuma\" izkropļojumi vai vienkārši publikācijas mājas lapās. Es neattaisnoju sevi par aizlieguma nezināšanu, ko es jau atzinusi par 2015. gada 22. decembra vēstuli. Tās tēma bija \"Galvenās izmaiņas tenisa antidopinga programmā 2016. gadam\" un man vajadzēja pievērst tai lielāku uzmanību. Bet pārējie \"ziņojumi\"? Tie bija ieraksti jaunumu vēstulēs starp ceļojumu informāciju, rangiem, turnīru jaunumiem un dzimšanas dienu apsveikumiem, interneta mājas lapās vai bukletos.\" To My Fans:I want to reach out to you to share some information, discuss the latest news, and let you know that there... Maria Sharapova Friday, 11 March 2016 Šarapova atzīst, ka lietojusi meldoniju 10 gadu garumā pēc ģimenes ārsta norādījuma, taču ne katru dienu. Ražotāja ieteiktā deva ir ārstniecības kurss četru līdz sešu nedēļu garumā divas vai trīs reizes gadā. \"Tikai mediķis var sekot un novērtēt pacienta veselības stāvokli un noteikt, ka meldonijs ir jālieto ilgāku laika periodu,\" saka Šarapova. \"Tieši tā bija ar mani, bet es nelietoju šīs zāles katru dienu. Dzēru atbilstoši tam, kā ārsts norādījis un mazās devās.\" Kā zināms, kopš 1. janvāra meldonija lietošanā pieķerti 99 sportisti.", "link": "https://www.delfi.lv/sports/news/other_kinds/teniss/sarapova-noliedz-ka-butu-atkartoti-bridinata-par-gaidamo-meldonija-aizliegumu.d?id=47182731"},
{"title": "No Latvijas biatlonistēm Rūpoldingā finišē tikai Līduma, uzvar Olga Zaiceva", "category": "Sports", "body": "Pasaules kausa (PK) izcīņas posmā biatlonā Rūpoldingā, Vācijā, 15 km distancē no Latvijas sportistēm finišēja tikai Madara Līduma, kura ar piecām kļūdām šautuvē ierindojās 53. vietā, uzavarētājai Olgai Zaicevai zaudējot vairāk kā septiņas minūtes. Otra Latvijas pārstāve Žanna Juškāne distanci nepabeidza. Olga Zaiceva tikai par 14,5 sekundēm finišā apsteidza vācieti Andreu Henkeli, kura tāpat kā krieviete šāva bez kļūdām. Arī trešās vietas ieguvēja zviedriete Helēna Ekholma sašāva visus mērķus, taču slēpošanā viņai solis bija lēnāks un Zaicevai viņa piekāpās 37,4 sekundes. Sieviešu sacensības 15 km distancē silto laika apstākļu un lietus dēļ bija apdraudētas – pirms starta organizatori vēl izvērtēja, vai sacensības vispār iespējams aizvadīt. Naktī nolijušais lietus bija pamatīgi sabojājis trasi, dēļ kā vīriešiem tika atcelti rīta treniņi.", "link": "https://www.delfi.lv/sports/news/winter_sports/biathlon/no-latvijas-biatlonistem-rupoldinga-finise-tikai-liduma-uzvar-olga-zaiceva.d?id=36229995"},
{"title": "'Mildronāta' dopinga upuris – Ukrainas biatloniste", "category": "Sports", "body": "Latvijā radītais preparāts \"Mildronāts\" iegāzis kārtējo sportistu – dopinga lietošanā apsūdzēta Ukrainas biatloniste Olga Abramova, vēsta Ukrainas Biatlona federācija (UBF). Starptautiskā Biatlona savienība (IBU) informējusi UBF, ka sportistei pozitīvas bijušas 2016. gada 10. janvārī ņemtās analīzes. Noskaidrojot lietas apstākļus atklājies, ka sportiste pēc ārsta ieteikuma pagājušā gada novembrī lietojusi Latvijā ražoto sirds darbības medikamentu \"Mildronāts\". Līdz apstākļu pilnai noskaidrošanai sportistei liegta dalība visa veida sacensībās. Starptautiskā Antidopinga aģentūra ( WADA ) jaunajā aizliegto preparātu sarakstā, kas stājas spēkā no 2016. gada 1. janvāra, ietverts arī Latvijā ražotais medikaments meldonijs jeb \"Mildronāts\". Medikaments sarakstā iekļauts, jo ir \"pierādījumi, ka sportisti to lieto ar nolūku uzlabot savu sniegumu\". Meldonijs ir medikaments, kas ļauj izvairīties no sirds audu bojājumiem. Meldonijs Latvijā pazīstams ar farmācijas uzņēmuma \"Grindeks\" ražoto un izplatīto zīmolu \"Mildronāts\". Saistībā ar šo vielu radīta jaunu medikamentu paaudze, kas imitē dabiskus savienojumus. Kardioprotektors \"Mildronāts\" ir viena no Latvijas veiksmīgākajām medicīniskā eksporta precēm. 2013.gadā preparāta eksporta apgrozījums sasniedza aptuveni 65 miljonus eiro.", "link": "https://www.delfi.lv/sports/news/winter_sports/biathlon/mildronata-dopinga-upuris-ukrainas-biatloniste.d?id=47043041"},
{"title": "Rastorgujevam un Piksonam karjeras rekordi PK posmā", "category": "Sports", "body": "Latvijas biatlonisti Andrejs Rastorgujevs un Edgars Piksons piektdien Pasaules kausa posmā 10 kilometru sprinta sacensībās sasniedza savus labākos rezultātus karjerā. Rastorgujevs ieņēma 23.vietu, bet Piksons – 34.vietu. Latvijas biatlona veterāns Ilmārs Bricis 96 sportistu konkurencē ieņēma 55.vietu, bet visi Latvijas sportisti kvalificējās iedzīšanas sacensībām. Par posma uzvarētāju negaidīti kļuva pēdējā laikā diezgan nestabili startējušais norvēģis Lāšs Bergers, kurš šaušanā bija precīzs un par 21,7 sekundi apsteidza francūzi Martinu Furkādu. Trešais, uzvarētājam zaudējot 23,8 sekundes bija krievs Ivans Čerezovs. Gan Furkāds, gan Čerezovs šaušanā arī kļūdas nepieļāva. Bez soda apļiem distanci veica arī Rastorgujevs, kurš Bergeram zaudēja 1:26,9 minūtes. Piksons ar vienu kļūdu šaušanā uzvarētājam zaudēja 1:51,8 minūtes, bet Bricis veica divus soda apļus un Bergeram zaudēja 2:27,3 minūtes. Iedzīšanas sacensības risināsies svētdien. Pasaules kausa kopvērtējuma augšgalā saglabājas norvēģu dominance - līderis ar 529 punktiem ir Tarjejs Bē, 497 punkti ir Emīlam Heglem Svendsenam, bet trešais ar 362 punktiem ir leģendārais Ūle Einārs Bjērndalens. Bricis ar 61 punktu saglabā 47.vietu, Rastorgujevs ar 19 punktiem pakāpās uz 72.vietu, bet Piksons ar septiņiem punktiem ir 82.vietā.", "link": "https://www.delfi.lv/sports/news/winter_sports/biathlon/rastorgujevam-un-piksonam-karjeras-rekordi-pk-posma.d?id=36249129"},
{"title": "Līdumai 16.vieta Pasaules kausa posmā sprinta sacensībās", "category": "Sports", "body": "Latvijas biatlona izlases līdere Madara Līduma sestdien izcīnīja 16.vietu Pasaules kausa izcīņas piektā posma, kas risinās Vācijas pilsētā Rūpoldingā 7,5 kilometru sprinta sacensībās sievietēm. Šis Līdumai ir labākais rezultāts šīs sezonas Pasaules kausa izcīņas posmos. Līduma divās šaušanās pieļāva vienu kļūdu un finišā uzvarētājai Tūrai Bergerei no Norvēģijas, kura šāva nekļūdīgi, zaudēja minūti un 28 sekundes. Otro vietu izcīnīja vāciete Andrea Henkele, kura arī šāva nekļūdīgi un Bergerei zaudēja tikai 1,1 sekundi, bet trešajā vietā ierindojās cita Vācijas biatloniste Magdalēna Noinere, kura pieļāva vienu kļūdu un uzvarētājai zaudēja 15,8 sekundes. Tikmēr vēl divas Latvijas sportistes nespēja kvalificēties iedzīšanas sacensībām. No slimības atlabusī Gerda Krūmiņa pieļāva divas kļūdas un ierindojās 82.vietā, uzvarētājai zaudējot četras minūtes un 46,8 sekundes, bet Žanna Juškāne ar četrām kļūdām finišēja pirmspēdējā, 92.pozīcijā, Bergerei zaudējot piecas minūtes un 42,1 sekundi. Pasaules kausa kopvērtējumā pēc šīm sacensībām Līduma ar 63 punktiem pakāpās uz 39.vietu. Tikmēr kopvērtējuma pirmo vietu ar 493 punktiem saglabāja somiete Kaisa Mekereinena, kura sprinta sacensībās ieņēma astoto pozīciju. Otrajā vietā ar 461 punktu atrodas Helēna Ēkholma no Zviedrijas, kura šoreiz finišēja devītajā vietā, bet uz trešo pozīciju ar 400 punktiem pakāpās Henkele. Posms noslēgsies svētdien, kad vīrieši un sievietes sacentīsies iedzīšanas distancēs. Kā ziņots, sacensības trešdien sākās ar 20 kilometru distanci, kurā uzvarēja norvēģis Ēmils Hegle Svensens, bet no Latvijas sportistiem pie punktiem tika Ilmārs Bricis, kurš ieņēma 29.vietu. Ceturtdien notika 15 kilometru distance sievietēm, kurā uzvaru izcīnīja krieviete Olga Zaiceva. Latvijas sportistes šajās sacensībās pie punktiem netika, jo Līduma ierindojās 53.vietā, bet Juškāne jau pirmajā šaušanā pieļāva trīs kļūdas un izstājās no turpmākām sacensībām. Savukārt Krūmiņa nestartēja. Tikmēr piektdien desmit kilometru sprinta sacensības vīriešiem izvērtās par vienām no veiksmīgākajām Latvijas sportistiem šosezon, jo Andrejs Rastorgujevs un Edgars Piksons ar finišiem 23. un 34.vietā sasniedza karjeras labākos rezultātus. Tāpat iedzīšanai kvalificējās arī 55.vietā finišējušais Bricis, bet uzvaru izcīnīja norvēģis Lāšs Bergers. Jau vēstīts, ka Pasaules kausa izcīņā šosezon notiks deviņi posmi, bet pasaules čempionāts risināsies no 1. līdz 13.martam Hantimansijskā, Krievijā.", "link": "https://www.delfi.lv/sports/news/winter_sports/biathlon/lidumai-16vieta-pasaules-kausa-posma-sprinta-sacensibas.d?id=36262493"},
{"title": "'Giro d'Italia' nākamgad sāksies Dānijā", "category": "Sports", "body": "\"Giro d'Italia\" dalībnieki nākamgad pirmās velobrauciena dienas aizvadīs Dānijā, piektdien paziņoja sacensību organizatori. Trīs nedēļas ilgās sacīkstes sāksies 5.maijā Herningā distancē ar atsevišķu startu, un braucēji Dānijā paliks trīs dienas.  Nākamgad jau 10. reizi \"Giro d'Italia\" startēs ārpus Itālijas. Šogad sacensību starts gan paredzēts Turīnā 7.maijā, un  sacensību trase trešo reizi velobrauciena vēsturē vīsies gar Etnas vulkānu . Jau ziņots, ka sākotnēji velobrauciena organizatoriem bija ideja sacensības uzsākt ASV, Vašingtonā.", "link": "https://www.delfi.lv/sports/news/other_kinds/cycling/giro-ditalia-nakamgad-saksies-danija.d?id=37749941"},
{"title": "Kopš 2000.gada fiksēti 12 nāves gadījumi riteņbraukšanas sacensībās", "category": "Sports", "body": "Pirmdien prestižā velobrauciena \"Giro d'Italia\" trešā posma laikā beļģu riteņbraucēja Votera Veilanda traģiskais atgadījums ir 12.nāves gadījums, kas fiksēts dažāda līmeņa riteņbraukšanas sacensībās kopš 2000.gada. Jau ziņots, ka 26 gadus vecais \"Leopard Trek\" komandas sportists nositās bīstamā nobraucienā apmēram 25 kilometrus pirms finiša. Televīzijas pārraidē pēc kritiena bija redzams, ka sportists ir bezsamaņā, smagi cietis un zaudējis daudz asiņu. Viņam tika sniegta medicīniskā palīdzība, arī kardiālā masāža. Ar helikopteru sportists tika nogādāts slimnīcā, kur vēlāk ārsti fiksēja Veilanda nāvi. Nopietni kritieni riteņbraukšanas sacensībās notiek bieži, tomēr traģiski atgadījumi nav bieži. \"Giro d'Italia\" laikā līdz šim bijuši trīs nāves gadījumi, pēdējais no tiem notika 1986. gadā. Lielajās sacensībās – \"Giro d'Italia\", \"Tour de France\" un \"Vuelta Espana\" – pēdējais traģiskais atgadījums bija 1995.gadā. Toreiz \"Tour de France\" laikā bojā gāja olimpiskais čempions, itāliešu riteņbraucējs Fabio Kasarteli. Pēdējos gados skaļākais traģiskais notikums bija 2003.gadā, kad Parīzes-Nicas velobraucienā nāvējošas traumas guva Kazahstānas sportists Andrejs Kiviļevs. Toreiz Kiviļevam liktenīga izrādījās ķiveres nevilkšana, tāpēc pēc traģēdijas ICU ieviesa obligātu prasību - sacensībās sportistiem jābūt standartiem atbilstošām ķiverēm.", "link": "https://www.delfi.lv/sports/news/other_kinds/cycling/kops-2000gada-fikseti-12-naves-gadijumi-ritenbrauksanas-sacensibas.d?id=38420185"},
{"title": "Pēc traģēdijas 'Giro d'Italia' ceturto posmu riteņbraucēji veiks pārbrauciena režīmā", "category": "Sports", "body": "Pēc traģēdijas, kad pirmdien prestižā velobrauciena \"Giro d'Italia\" trešajā posmā nositās beļģu riteņbraucējs Voters Veilands, otrdien ceturto posmu sportisti veiks pārbrauciena režīmā, neuzrādot rezultātus. Kā pavēstīja \"Giro d'Italia\" direktors Andželo Dzomenjans, pieminot kolēģi, ceturto posmu riteņbraucēji veiks pārbrauciena režīmā un rezultāti netiks ņemti vērā kopvērtējumā. \"Posms būs neitrāls. Katra komanda brauks grupas priekšgalā 10 kilometrus,\" skaidroja Dzomenjans. Tikmēr \"Leopard Trek\" komanda, kurā brauca Veilands, savu dalību neatsauks un turpinās dalību sacensībās, \"pieminot Veilandu un aiz cieņas pret Veilanda ģimeni\", sacīja vienības ģenerālmenedžeris Braians Nigārds.  Jau ziņots, ka 2 6 gadus vecais \"Leopard Trek\" komandas sportists nositās bīstamā nobraucienā apmēram 25 kilometrus pirms finiša . Televīzijas pārraidē pēc kritiena bija redzams, ka sportists ir bezsamaņā, smagi cietis un zaudējis daudz asiņu. Viņam tika sniegta medicīniskā palīdzība, arī kardiālā masāža. Ar helikopteru sportists tika nogādāts slimnīcā, kur vēlāk ārsti fiksēja Veilanda nāvi.", "link": "https://www.delfi.lv/sports/news/other_kinds/cycling/pec-tragedijas-giro-ditalia-ceturto-posmu-ritenbrauceji-veiks-parbrauciena-rezima.d?id=38432083"},
{"title": "Traģiski bojā gājušā Veilanda komanda tomēr izstājas no 'Giro d'Italia'", "category": "Sports", "body": "Traģiski bojā gājušā beļģu riteņbraucēja Votera Veilanda pārstāvētā komanda \"Leopard Trek\" tomēr nolēmusi izstāties no prestižā daudzdienu velobrauciena \"Giro d'Italia\". Kā norādīja \"Leopard Trek\" menedžeris Barains Nigārds, lēmumu ir pieņēmuši riteņbraucēji un komanda tikai atbalsta to, jo \"viņi ir tie, kuriem ir jāpiedalās\". \"Leopard Trek\" arī īpaši pateicās organizētājiem un visiem riteņbraucējiem par otrdien izrādīto cieņu, \"Giro d'Italia\" ceturto posmu veicot kopīgi, pieminot Veilandu. \"Leopard Trek\" komandas kapteinis Fabians Vegmans skaidroja, ka riteņbraucējiem nav spēka turpināt sacensības. \"Mēs cienām \"Giro d'Italia\" un riteņbraukšanu, bet ņemot vērā apstākļus vienkārši nespējam turpināt braukt. Mēs esam profesionāli sportisti, tomēr uzskatām šo par pareizu rīcību.\" Jau ziņots, ka 2 6 gadus vecais \"Leopard Trek\" komandas sportists nositās bīstamā nobraucienā apmēram 25 kilometrus pirms finiša . Televīzijas pārraidē pēc kritiena bija redzams, ka sportists ir bezsamaņā, smagi cietis un zaudējis daudz asiņu. Viņam tika sniegta medicīniskā palīdzība, arī kardiālā masāža. Ar helikopteru sportists tika nogādāts slimnīcā, kur vēlāk ārsti fiksēja Veilanda nāvi.", "link": "https://www.delfi.lv/sports/news/other_kinds/cycling/tragiski-boja-gajusa-veilanda-komanda-tomer-izstajas-no-giro-ditalia.d?id=38452903"},
{"title": "Vēningam uzvara 'Giro d'Italia' piektajā posmā un pirmā vieta kopvērtējumā", "category": "Sports", "body": "Par prestižā daudzdienu velobrauciena \"Giro d'Italia\" piektā posma uzvarētāju trešdien kļuva Nīderlandes sportists Pīters Vēnings no \"Rabobank\" komandas, kurš tādējādi izvirzījies arī kopvērtējuma galvgalī. 191 kilometru garajā distancē īsi pirms finiša Vēnings prata atrauties no tuvākās sekotāju grupas, finišā otro vietu izcīnījušo kolumbieti Favio Duarti (\"Geox-TMC\") apsteidzot par astoņām sekundēm.  Duarte otro vietu izcīnīja, finišējot lielās grupas galvgalī, kur pie trešās pozīcijas tika cits kolumbietis Hosē Serpa (\"Androni Giocattoli\"), bet ceturtais palika francūzis Kristofs Lemevēls (\"Garmin-Cervelo\").  Arī šajā posmā neiztika bez nopietna starpgadījuma, kad Vēninga komandas biedrs Toms-Felle Sleigters piedzīvoja smagu kritienu. Tiesa, sportists kritienā nezaudēja samaņu, un medicīniskais personāls vēlāk viņu nogādāja slimnīcā.  Sacensību kopvērtējumā Vēnings tagad var baudīt divu sekunžu pārsvaru pār viņa tuvāko sekotāju - itāli Marko Pinoti no \"HTC-Highroad\" komandas.  Kā ziņots, velobrauciena trešajā posmā traģiski bojā gāja beļģu riteņbraucējs Vouters Veilands. Vēlāk viņa pārstāvētā Luksemburgā bāzētā riteņbraukšanas komanda \"Leopard Trek\" paziņoja par izstāšanos no \"Giro d'Italia\".  Kā ziņots, Veilands 25 kilometrus pirms trešā posma finiša piedzīvoja šaušalīgu kritienu pēc tam, kad viņa kreisais pedālis iesprūda ceļa nožogojumā, liekot sportistam aptuveni 20 metrus velties pa asfaltu.  Veilands asiņojošs palika guļot bezsamaņā, un viņam pat tika veikta sirds masāža, tomēr mediķiem glābt viņa dzīvību neizdevās. Viņam septembrī bija plānots sagaidīt savu pirmdzimto.  Godājot Veilandu, viss 216 kilometrus garais sacensību ceturtais posms no Dženovas līdz Livorno vairāk bija kā procesija, nevis sacīkšu posms. Katra komanda peletona priekšgalā brauca desmit kilometrus, un sacensību rezultāti netiks ieskaitīti kopējā ieskaitē.  \"Giro d'Italia\" velobraucienā nāves gadījumi nebija piedzīvoti kopš 1986.gada, kad pirmajā posmā krita Emilio Ravacio un, nenākot pie samaņas, nomira pāris dienas vēlāk.", "link": "https://www.delfi.lv/sports/news/other_kinds/cycling/veningam-uzvara-giro-ditalia-piektaja-posma-un-pirma-vieta-kopvertejuma.d?id=38462985"},
{"title": "Baso pēc trīs gadu pārtraukuma uzvar 'Giro d'Italia' posmā", "category": "Sports", "body": "Prestižā daudzdienu velobrauciena \"Giro d'Italia\" 15.posmā svētdien uzvaru izcīnīja slavenais Itālijas riteņbraucējs Ivans Baso no \"Liquigas-Doimo\" komandas. Baso tā bija pirmā uzvara \"Giro d'Italia\" posmos kopš 2006.gada, kad viņš triumfēja visā velobraucienā, bet vēlāk tika diskvalificēts uz diviem gadiem par dalību tā sauktās operācijas \"Puerto\" asins dopinga skandālā. Svētdien 222 kilometrus garajā kalnu posmā izšķirošie notikumi risinājās tikai pēdējā kāpumā, kas bija visnopietnākais šī gada velobraucienā ar vidējo slīpumu 11,9 procenti. Finišā Baso par minūti un 19 sekundēm apsteidza austrālieti Keidelu Evansu no \"BMC Racing\", bet vēl par 12 sekundēm savu tautieti Mikēli Skarponi no \"Androni Giocattoli\" vienības. Kopvērtējumā līderpozīcijās nostiprinājās spānis Davids Arrojo no \"Caisse d'Epargne\" komandas, kurš šodien finišēja 11.vietā, bet tagad tuvāko sekotāju austrālieti Ričiju Porti no \"Saxo Bank\" komandas apsteidz jau par divām minūtēm un 35 sekundēm. Savukārt Baso pakāpās uz trešo pozīciju un no līdera atpaliek trīs minūtes un 33 sekundes. Pirmdien velobraucienā paredzēta atpūtas diena. Kā ziņots, \"Giro d'Italia\" velobrauciens notiks līdz 30.maijam. Pavisam sportisti veiks 21 posmu ar kopējo garumu 3433 kilometri.", "link": "https://www.delfi.lv/sports/news/other_kinds/cycling/baso-pec-tris-gadu-partraukuma-uzvar-giro-ditalia-posma.d?id=32062161"},
{"title": "Baso otro reizi karjerā triumfē prestižajā daudzdienu velobraucienā 'Giro d'Italia'", "category": "Sports", "body": "Par prestižā daudzdienu velobrauciena \"Giro d'Italia\" kopvērtējuma uzvarētāju otro reizi karjerā svētdien kļuva itālis Ivans Baso no \"Liquigas-Doimo\" vienības. 15 kilometrus garajā individuālajā braucienā uzvarēja zviedrs Gustavs Lāšons no \"Saxo Bank\" komandas, bet divas sekundes viņam zaudēja Itālijas sportists Marko Pinoti no \"HTC - Columbia\" vienības. Savukārt 17 sekundes aiz uzvarētāja finišēja Kazahstānas sportists Aleksandrs Vinokurovs, kurš pārstāv \"Astana\" komandu. Tikmēr Baso ierindojās 15.vietā, uzvarētājam zaudējot 42 sekundes, taču ar to bija pietiekami, lai nosargātu pirmo vietu kopvērtējumā. Baso savu pirmo uzvaru \"Giro d'Italia\" kopvērtējumā izcīnīja 2006.gadā, bet vēlāk tika diskvalificēts uz diviem gadiem par dalību tā sauktās operācijas \"Puerto\" asins dopinga skandālā. Līdz ar to noslēguma kopvērtējumā Baso tuvāko sekotāju spāni Davidu Arrojo no \"Caisse d'Epargne\" komandas apsteidza par minūti un 51 sekundi. Savukārt trešajā vietā kopvērtējumā ierindojās Baso komandas biedrs Vinčenco Nibali, kurš no uzvarētāja atpalika divas minūtes un 37 sekundes.", "link": "https://www.delfi.lv/sports/news/other_kinds/cycling/baso-otro-reizi-karjera-triumfe-prestizaja-daudzdienu-velobrauciena-giro-ditalia.d?id=32205165"},
{"title": "'Giro d'Italia' komandu braucienā uzvar Smukuļa pārstāvētā 'HTC-Highroad'", "category": "Sports", "body": "Prestižā daudzdienu velobrauciena \"Giro d'Italia\" pirmajā sacensību dienā komandu braucienā pie uzvaras tika \"HTC-Highroad\", kuru pārstāv arī Latvijas riteņbraucējs Gatis Smukulis. Kā zināms, Smukulis gan nav iekļauts komandas sastāvā dalībai \"Giro d'Italia\". \"HTC-Highroad\" 19,3 kilometrus garās sacensību trases finišā par desmit sekundēm apsteidza \"RadioShack\", bet trešajā vietā ierindojās \"Omega Pharma-Lotto\" vienība, kas uzvarētājiem zaudēja 22 sekundes. Tikmēr skandalozā \"Tour de France\" tūres uzvarētāja Alverto Kondtadora \"Saxo Bank\" komanda ierindojās astotajā pozīcijā. Svētdien tiks aizvadīts sacensību otrais posms, kas būs pirmās pilnvērtīgās sacīkstes. Sportisti svētdien dosies 244 kilometrus garā distancē. Kā zināms, pagājušā gada \"Giro d'Italia\" sacensībās otro reizi karjerā triumfēja itālis Ivans Baso, kurš šīgada sacensībās nepiedalās.", "link": "https://www.delfi.lv/sports/news/other_kinds/cycling/giro-ditalia-komandu-brauciena-uzvar-smukula-parstaveta-htc-highroad.d?id=38383743"},
{"title": "Petaki uzvar 'Giro d'Italia' otrajā posmā; Kavendišs - līderpozīcijā", "category": "Sports", "body": "Prestižā daudzdienu velobrauciena \"Giro d'Italia\" otrajā posmā svētdien uzvarēja itāļu sprinta zvaigzne Alesandro Petaki (\"Lampre-ISD\"). 244 kilometrus garā posma finiša sprintā Petaki apsteidza Lielbritānijas riteņbraucēju Marku Kavendišu (\"HTC-Highroad\"), kurš pārņēma līderpozīciju kopvērtējumā. Šī 37 gadus vecajam Petaki bija 22. uzvara \"Giro d'Italia\" posmos. Kā ziņots, 2007.gadā viņš triumfēja piecos posmos, tomēr vēlāk šīs uzvaras Petaki tika atņemtas, jo itālim tika konstatētas pozitīvas dopinga analīzes. Tikmēr trešais finišēja itālis Manuels Beleti (\"Colnago - CSF Inox\"). Lielu daļu distances vadībā atradās vācietis Sebastjans Langs no \"Omega Pharma-Lotto\" komandas, kura pārsvars bija pat 19 minūtes, tomēr 26 kilometrus pirms finiša viņš tika noķerts. Kopvērtējumā joprojām pirmās vietas ieņem \"HTC-Highroad\" komandas sportisti, jo pirmdien viņi uzvarēja komandu braucienā - Kavendišam seko baltkrievs Kanstantins Sivcovs un amerikānis Kreigs Lūiss. Kā zināms, pagājušā gada \"Giro d'Italia\" sacensībās otro reizi karjerā triumfēja itālis Ivans Baso, kurš šīgada sacensībās nepiedalās.", "link": "https://www.delfi.lv/sports/news/other_kinds/cycling/petaki-uzvar-giro-ditalia-otraja-posma-kavendiss-liderpozicija.d?id=38395885"},
{"title": "Andrejs Rastorgujevs finišē 35. vietā PK sacensībās iedzīšanā", "category": "Sports", "body": "Latvijas biatlonists Andrejs Rastorgujevs piektā Pasaules kausa (PK) izcīņas posma 12,5 km iedzīšanas sacensībās Rūpoldingā ierindojās 35. vietā. Rastorgujevs nesašāva trīs mērķus – vienu otrajā un divus ceturtajā šautuvē, un finišā uzvarētājam zviedram Bjernam Ferijam zaudēja divas minūtes un 46 sekundes. Otrajā vietā ierindojās francūzis Martins Furkads, kurš Ferijam zaudēja tikai 4,9 sekundes, toties atšķirībā no zviedra, kurš sašāva visus mērķus, pieļāva šautuvē divas kļūdas.  Trešajā vietā finišēja vācietis Mihaels Greiss, kurš arī šāva precīzi, bet Ferijam piekāpās 6,9 sekundes. PK kopvērtējumā līderis joprojām ir norvēģis Tarjejs Bē, Bjerns Ferijs ir sestais. Augstākā pozīcija no Latvijas sportistiem joprojām Ilmāram Bricim – 49., Rastorgujevs atrodas 71. vietā.", "link": "https://www.delfi.lv/sports/news/winter_sports/biathlon/andrejs-rastorgujevs-finise-35-vieta-pk-sacensibas-iedzisana.d?id=36270697"},
{"title": "Līdumai 24.vieta Rūpoldingas iedzīšanas sacensībās", "category": "Sports", "body": "Latvijas biatloniste Madara Līduma svētdien izcīnīja 24.vietu Pasaules kausa izcīņas piektā posma, kas risinājās Vācijas pilsētā Rūpoldingā, desmit kilometru iedzīšanas sacensībās. Līduma iepriekš sprintā bija izcīnījusi 16.vietu, kas bija viņas augstākais rezultāts pēdējo gadu laikā, saglabājot labas cerības pakāpties vēl augstāk. Iedzīšanas pirmajās divās šaušanās Līduma bija lēna, tomēr sašāva visus desmit mērķus. Precīzi šāva arī citas konkurentes, tāpēc kopvērtējumā viņa bija atkritusi uz 19.vietu. Stāvus jau Līduma kopā netrāpīja trīs mērķiem, tomēr tāpat zemāk par 24.vietu neatkrita. Uzvaru izcīnīja norvēģiete Tūra Bergere, kura bija ātrākā arī sprintā. Viņa Līdumu apsteidza par divām minūtēm un 49,4 sekundēm. 37,7 sekundes uzvarētājai zaudēja vāciete Andrea Henkele, bet trešā palika somiete Kaisa Mekereinena, kura sprintā bija astotā, bet pēc divām kļūdām pirmajā šaušanā atradās tikai 15.pozīcijā, kas bija vienu vietu aiz Līdumas. Kā ziņots, iedzīšanas sacensībās vīriešiem svētdien Andrejs Rastorgujevs pēc 23.vietas sprintā, četrās šaušanās pieļāva piecas kļūdas un finišēja 35.vietā. Šis ir Rastorgujeva otrs labākais rezultāts karjerā. Uzvaru saspringtā cīņā izcīnīja zviedrs Bjērns Ferijs, kurš precīzi sašāva visus 20 mērķus. Ferijs Rastorgujevu apsteidza par divām minūtēm un 46,1 sekundi. Vēl viens Latvijas sportists Edgars Piksons pēc 34.vietas sprintā iedzīšanā ar četrām kļūdām atkrita uz 43.vietu, bet Ilmārs Bricis, kurš šajā posmā startē atslodzes režīmā, ar piecām kļūdām finišēja pēdējā, 58.pozīcijā. Kā ziņots, sacensības trešdien sākās ar 20 kilometru distanci, kurā uzvarēja norvēģis Ēmils Hegle Svensens, bet no Latvijas sportistiem pie punktiem tika Bricis, kurš ieņēma 29.vietu. Ceturtdien notika 15 kilometru distance sievietēm, kurā uzvaru izcīnīja krieviete Olga Zaiceva. Latvijas sportistes šajās sacensībās pie punktiem netika, jo Līduma ierindojās 53.vietā, bet Žanna Juškāne jau pirmajā šaušanā pieļāva trīs kļūdas un izstājās no turpmākām sacensībām. Savukārt Gerda Krūmiņa nestartēja. Tikmēr piektdien desmit kilometru sprinta sacensības vīriešiem izvērtās par vienām no veiksmīgākajām Latvijas sportistiem pēdējos gados, jo Rastorgujevs un Piksons ar finišiem 23. un 34.vietā sasniedza karjeras labākos rezultātus. Tāpat iedzīšanai kvalificējās arī 55.vietā finišējušais Bricis, bet uzvaru izcīnīja Tūras Bergeras brālis Lāšs. Savukārt sestdien 7,5 kilometru sprinta distancē sievietēm uzvarēja Bergera, Līduma izcīnīja 16.vietu, 82.vietā, finišēja Krūmiņa, bet Juškāne palika pirmspēdējā, 92.pozīcijā. Jau vēstīts, ka Pasaules kausa izcīņā šosezon notiks deviņi posmi, bet pasaules čempionāts risināsies no 1. līdz 13.martam Hantimansijskā, Krievijā.", "link": "https://www.delfi.lv/sports/news/winter_sports/biathlon/lidumai-24vieta-rupoldingas-iedzisanas-sacensibas.d?id=36273143"},
{"title": "Biatlonistam Rastorgujevam jauns karjeras rekords PK sacensībās", "category": "Sports", "body": "Latvijas biatlonists Andrejs Rastorgujevs ceturtdien Pasaules kausa (PK) izcīņas posmā kārtējo reizi šosezon sasniedza jaunu karjeras rekordu – Antholcā 10 km sprinta distancē viņš ierindojās 20. vietā. Andrejs Rastorgujevs pirmajā šautuvē kļūdījās tikai vienreiz, otrajā bija precīzs, un finišā ierindojās 20. vietā. Uzvarētājam, krievam Antonam Šapuļinam Latvijas sportists zaudēja vienu minūti un vienu sekundi. Iepriekšējais augstākais panākums Rastorgujevam bija  23. vieta iepriekšējā PK posmā Rūpoldingā , arī sprintā. Otrajā vietā ierindojās skatītāju mīlulis, vācietis Mihaels Greiss, kurš tāpat kā Šapuļins sašāva visus mērķus, taču piekāpās viņam finišā 10 sekundes. Trešais finišēja norvēģis Larss Bergers, kurš vienreiz kļūdījās šautuvē, un no Šapuļina atpalika 20,5 sekundes. Ilmārs Bricis arī ar vienu kļūdu šautuvē ierindojās 47. vietā, no uzvarētāja atpaliekot minūti un 40,9 sekundes, bet 22 gadus vecais Toms Praulītis ar pieciem nesašautiem mērķiem palika pēdējā, 95. vietā.", "link": "https://www.delfi.lv/sports/news/winter_sports/biathlon/biatlonistam-rastorgujevam-jauns-karjeras-rekords-pk-sacensibas.d?id=36354281"},
{"title": "Madara Līduma PK sprintā Antholcā ierindojas 39. vietā", "category": "Sports", "body": "Latvijas biatloniste Madara Līduma Pasaules kausa (PK) izcīņas posmā Antholcā 7,5 km sprintā ierindojās 39. Pozīcijā, tiekot pie diviem PK punktiem. Uzvarēja norvēģiete Tora Bergere. Pirmajā šautuvē Līduma sašāva visus mērķus, taču pēc otrās bija spiesta veikt trīs soda apļus, un finišā Bergerei piekāpās divas minūtes un 1,8 sekundes. Norvēģu uzvarētāja bija precīza abās šautuvēs un trasē pavadīja 20 minūtes un 8,1 sekundi. Otrajā vietā ierindojās slovākiete Anastasija Kuzmina, kura šautuvē kļūdījās vienreiz, un finišā piekāpās Bergerei 29,1 sekundi. Trešā palika krieviete Olga Zaiceva, arī ar vienu soda apli, un viņa norvēģietei zaudēja 36,4 sekundes. Augstajā devītajā vietā ierindojās igauniete Eveli Saue, kura sašāva visus mērķus un zaudēja uzvarētājai 58,4 sekundes. Tikai viena sekundes desmitdaļa igaunieti šķīra no astotās vietas, kurā ierindojās Krievijas biatloniste Anna Bogalī-Totoveca. Žanna Juškāne ar diviem soda apļiem ierindojās 81. vietā, zaudējot uzvarētājai vairāk kā trīs minūtes, bet Gerda Krūmiņa, kura otrajā šautuvē nesašāva nevienu mērķi, finišēja 90. vietā.", "link": "https://www.delfi.lv/sports/news/winter_sports/biathlon/madara-liduma-pk-sprinta-antholca-ierindojas-39-vieta.d?id=36375583"},
{"title": "Krievijas biatlonistes triumfē Pasaules kausa izcīņas stafetes sacensībās", "category": "Sports", "body": "Pasaules kausa izcīņas sestajā posmā biatlonā, kas risinās Itālijas pilsētā Antholcā, sestdien 4x6 kilometru stafetē sievietēm pie uzvaras tika Krievijas kvartets. Krievijas izlases biatlonistes - Svetlana Sļepcova, Anna Bogalija Titoveca, Natālija Guseva un Olga Zaiceva - astoņās šaušanās izmantoja sešas rezerves patronas, apsteidzot otrajā vietā palikušo Zviedrijas kvartetu par 57,1 sekundi. Savukārt trešo vietu izcīnīja Vācijas komanda, kas uzvarētājām zaudēja divas minūtes un 20,1 sekundi. Kā ziņots, Latvijas komanda sacensībās nebija pārstāvēta. Posms sestdien turpināsies ar 15 kilometru masu starta distanci vīriešiem. Arī šajās sacensībās Latvija nebūs pārstāvēta. Kā ziņots, posms ceturtdien sākās ar desmit kilometru sprinta distanci vīriešiem, kurā uzvarēja krievs Antons Šipuļins, bet Rastorgujevs izcīnīja 20.vietu. Šis ir Rastorgujeva līdzšinējās karjeras augstākais sasniegums Pasaules kausa posmos. No pārējiem Latvijas sportistiem Bricis ieņēma 47.vietu, bet jaunais Toms Praulītis palika pēdējā, 95.vietā. Savukārt 7,5 kilometru sprinta distancē sievietēm piektdien uzvarēja norvēģiete Tūra Bergere, bet Latvijas izlases līdere Madara Līduma ierindojās 39.vietā. No pārējām Latvijas sportistēm Žanna Juškāne finišēja 81.vietu, bet Gerda Krūmiņa palika 90.pozīcijā. Posmā noslēgumā svētdien masu startā sacentīsies dāmas, kā arī notiks stafete vīriešiem. Kā ziņots, Pasaules kausa izcīņā šosezon notiks deviņi posmi, bet pasaules čempionāts risināsies no 1. līdz 13.martam Hantimansijskā, Krievijā.", "link": "https://www.delfi.lv/sports/news/winter_sports/biathlon/krievijas-biatlonistes-triumfe-pasaules-kausa-izcinas-stafetes-sacensibas.d?id=36393239"},
{"title": "Bergere izrauj uzvaru masu starta sacensībās biatlonā", "category": "Sports", "body": "Pēdējā laikā sekmīgi startējusī Norvēģijas biatloniste Tūra Bergere svētdien izcīnīja uzvaru Pasaules kausa izcīņas sestā posma, kas risinās Itālijas pilsētā Antholcā, 12,5 kilometru masu starta distancē. Bergere vēl pēc pēdējās, ceturtās šaušanas atradās ceturtajā vietā, līderei Darjai Domračovai no Baltkrievijas zaudējot 14,3 sekundes, tomēr finišā viņa izrāva uzvaru. Šis Bergerei bija ceturtais panākums individuālajās sacensībās pēc kārtas. No divas kļūdas šaušanās pieļāvušās Bergeras par 0,6 sekundēm atpalika francūziete Marī Lora Brunē, kura netrāpīja vienam mērķim, bet nekļūdīgi šāvušā Domačova finišēja trešajā pozīcijā, uzvarētājai zaudējot 5,8 sekundes. Latvijas sportistes šajās sacensībās nestartēja. Pasaules kausa izcīņas kopvērtējumā pirmo vietu ar 574 punktiem saglabāja šoreiz 27.vietā palikusī somiete Kaisa Mekereinena. Viņai ar 546 punktiem seko 16.vietu izcīnījusī Helēna Ēkholma no Zviedrijas, bet trešajā pozīcijā ar 523 punktiem atrodas vāciete Andrea Henkele, kura šoreiz palika 15.vietā. Tikmēr Latvijas sportiste Madara Līduma ar 82 punktiem ieņem 40.vietu. Posms plkst.15.45 pēc Latvijas laika noslēgsies ar vīriešu stafetes sacensībām. Arī tajās Latvijas sportisti nestartēs. Kā ziņots, posms ceturtdien sākās ar desmit kilometru sprinta distanci vīriešiem, kurā uzvarēja Antons Šipuļins no Krievijas, bet Andrejs Rastorgujevs izcīnīja 20.vietu. Šis ir Rastorgujeva līdzšinējās karjeras augstākais sasniegums Pasaules kausa posmos. No pārējiem Latvijas sportistiem Ilmārs Bricis ieņēma 47.vietu, bet jaunais Toms Praulītis palika pēdējā, 95.vietā. Savukārt 7,5 kilometru sprinta distancē sievietēm piektdien uzvarēja Bergere, bet Latvijas izlases līdere Madara Līduma ierindojās 39.vietā. No pārējām Latvijas sportistēm Žanna Juškāne finišēja 81.vietā, bet Gerda Krūmiņa palika 90.pozīcijā. Sestdien sieviešu stafetes sacensībās uzvarēja Krievijas biatlonistes. Savukārt vīriešu sacensībās ar masu startu sestdien uzvarēja francūzis Martēns Fursāds. Kā ziņots, Pasaules kausa izcīņā šosezon notiks deviņi posmi, bet pasaules čempionāts risināsies no 1. līdz 13.martam Hantimansijskā, Krievijā.", "link": "https://www.delfi.lv/sports/news/winter_sports/biathlon/bergere-izrauj-uzvaru-masu-starta-sacensibas-biatlona.d?id=36405171"},
{"title": "'Tele2 Rīgas velomaratons' pulcēs rekordlielu skaitu dalībnieku", "category": "Sports", "body": "\"Tele2 Rīgas velomaratons\" pulcēs rekordlielu skaitu dalībnieku - vairāk nekā 2000 riteņbraucēju un 50 uzņēmumu komandu, kas jau reģistrējušies sacensībām. Tautas distancē, kur šobrīd pieteicies vislielākais skaits dalībnieku, velobraucēji trasē dosies ar pasaules čempionu Romānu Vainšteinu priekšgalā. 5. jūnijā svētki būs ne vien riteņbraucējiem, bet arī viņu atbalstītājiem. Tos, kuri velomaratonu vēros no malas, izklaidēs velo triālistu priekšnesumi. Ar muzikāliem priekšnesumiem riteņbraucējus un viņu līdzjutējus atbalstīs un uzmundrinās grupa \"Otra puse\" un dziedātāja Aisha.  Rosība 11. novembra krastmalā sāksies jau no plkst. 8.00 rītā. Visiem dalībniekiem starta zonā būs pieejami tehniskie darbinieki, kuri palīdzēs pārbaudīt, apkopt un noregulēt velosipēdus. Tie riteņbraucēji, kuri nebūs paspējuši to izdarīt, varēs iegādāties sporta dzērienus un nepieciešamos riteņbraukšanas aksesuārus.  Numuru saņemšana  Dalībnieku numurus varēs saņemt pasākuma vietā reģistrācijas teltī no plkst. 8.30 līdz 10.30. Numuri jāizņem ne vēlāk kā 30 minūtes pirms starta. Lai dalībnieku laiku fiksētu elektroniski, katram numuram būs pievienots mikročips. Ģimenes brauciens nav sacensības, tādēļ tā dalībniekiem numuri tiek piešķirti, bet laiks netiek fiksēts.  Pieteikšanās sacensību dienā  Reģistrēties dalībai Tautas distancē un Ģimenes braucienā varēs pasākuma vietā reģistrācijas teltī no plkst. 8.30 līdz 10.30. Sporta distancei sacensību dienā pieteikties nevarēs.  Starta kārtība  Sporta distancē un Ģimenes braucienā dalībnieki uz starta varēs stāties pēc brīvas izvēles. Tautas distancē dalībnieki startēs no koridoriem, izsniegto numuru secībā. Pirmajos koridoros startēs 2010. gada 27. Rīgas velomaratona dalībnieki, pārējiem dalībniekiem numuri piešķirti pēc pieteikšanās datuma.  Starta laiki  Plkst. 11.00 startēs 136 km Sporta distances (Rīgas Grand Prix) dalībnieki.  Plkst. 11.10 startēs 49 km Tautas distances dalībnieki.  Plkst. 11.15 startēs 10 km Ģimenes brauciena dalībnieki.  Finiša laiki  Plkst. 11.35 - 12.15 finišēs 10 km Ģimenes brauciena dalībnieki.  Plkst. 12.20 - 14.00 finišēs 49 km Tautas distances dalībnieki.  Plkst. 14.15 - 15.00 finišēs 136 km Sporta distances (Rīgas Grand Prix) dalībnieki.  Ūdens un uzkodu punkti  Visiem \"Tele2 Rīgas velomaratona\" dalībniekiem būs pieejams ūdens un uzkodas pēc finiša, un Sporta un Tautas distances riteņbraucējiem arī distances laikā. Sporta distances dalībniekiem būs nodrošināti trīs ūdens un uzkodu punkti distancē, Tautas distances dalībniekiem - divi.  Piesardzība sacensību laikā  Sacensību dalībniekiem būs nodrošināta neatliekamā medicīniskā palīdzība startā, distancēs un finišā. Ņemot vērā silto laiku, visi sacensību dalībnieki tiek aicināti pastiprināti sekot līdzi savai pašsajūtai un, tai pasliktinoties, nekavējoties vērsties pie medicīniskā personāla vai jebkura tuvākā sacensību organizatoru pārstāvja!  Satiksmes ierobežojumi  Autovadītājiem jāņem vērā, ka dienu pirms sacensībām un sacensību dienā transportlīdzekļu satiksme būs slēgta vairākos maršrutos. No 4. jūnija plkst. 17.00 līdz 5. jūnija plkst. 16.00 tiks slēgta 11. novembra krastmala posmā no Vanšu tilta līdz Akmens tiltam. 5. jūnijā no plkst. 10.30 līdz plkst. 16.00 būs slēgta satiksme Krasta ielā virzienā un posmā no Vanšu tilta līdz Dienvidu tiltam, kā arī Krustpils iela un Granīta iela līdz TEC 2.", "link": "https://www.delfi.lv/sports/news/tautas-sports/tele2-rigas-velomaratons-pulces-rekordlielu-skaitu-dalibnieku.d?id=38901377"},
{"title": "'Vienības braucienam' pieteikušies 4300 dalībnieki", "category": "Sports", "body": "Dalību \"Vienības braucienā\", kas svētdien notiks Siguldā, iepriekšējā reģistrācijā pieteikuši 4300 velosipēdisti visas Latvijas, un tas ir lielākais dalībnieku skaits kopš brauciena atjaunošanas 1995.gadā, informē rīkotāji.    Visvairāk dalībnieku pieteikušies Tautas braucienam – 3253. Vairāk nekā 800 startēs kalnu divriteņu jeb MTB distancē, savukārt sporta braucienā dalību pieteikuši 173 dalībnieki.  Sacensības notiks trīs distancēs: Latvijas Olimpiskās komitejas Sporta šosejas brauciens – 102 kilometri, SEB kalnu divriteņu (MTB) brauciens – 43 kilometri, Latvijas Dzelzceļa šosejas Tautas brauciens – 36 kilometri. Par īpašiem kausiem sacentīsies visplašāk pārstāvētie uzņēmumu un iestāžu darba kolektīvi, kuplākās ģimenes un pašvaldības. Distanču uzvarētājiem tiks pasniegti kausi, savukārt dalībniekiem būs speciālas balvas. Reģistrēties Vienības braucienam var arī uz vietas Siguldā.  Pasākuma programma un norises laiki pieejami velo.lv. Organizētāji brīdina, ka pastiprinātu uzmanību pievērsīs drošībai, un riteņbraucēji bez ķiverēm un numuriem distancē netiks ielaisti. Notiekošo uzraudzīs arī policisti ar motocikliem. Brauciena laikā Siguldā būs noteikti daudzi satiksmes ierobežojumi. Satiksmei slēgtās ielas: Visu dienu: • L. Paegles iela posmā no Lāčplēša ielas līdz Svētku laukumam. • Cēsu iela posmā no Raiņa ielas līdz Svētku laukumam. • Lāčplēša iela posmā no L. Paegles ielas līdz L. Poruka ielai • J. Poruka iela (izņemot sacensību dalībnieki un stāvlaukumiem) Noteiktu laika periodu: • Cēsu iela posmā no Raiņa ielas līdz Pils dārzam un Līvkalna iela posmā līdz Skolas ielai no plkst. 11.30 līdz 13.00. • Siguldas kalns un Turaidas kalns (Gaujas un Turaidas iela) no plkst. 12.00 – 15.00. • Sporta brauciena laikā: Raiņa iela – Ausekļa iela – Dārza iela – Nītaures iela – Vidzemes šoseja no plkst. 10.40 – 11.00. • MTB brauciena laikā: Raiņa iela – Pils iela – Šveices iela – Kalna iela – Lorupes ceļš no plkst. 12.00 – 12.30. • Tautas brauciena laikā: Raiņa iela – Pils iela – Šveices iela – Kalna iela – Noliktavu iela – Vidzemes šoseja no plkst. 12.35 – 13. 20. Satiksmes ierobežojumi laika posmā no 13.00 – 15.00 būs arī maršrutā Sigulda – Sēnīte – Murjāņi – Ragana – Turaida, tai skaitā satiksmes slēgšana uz laiku, atkarībā no velobrauciena intensitātes. Svētdien, 5.septembrī novietot automašīnas būs aizliegts arī: • Uz Raiņa ielas posmā no Cēsu ielas līdz Pils ielai • Uz Lāčplēša ielas no L.Paegles ielas līdz Poruka ielai. • L. Paegles ielas posmā no Lāčplēša ielas līdz Svētku laukumam; • Visā Cēsu ielas garumā. • Sporta brauciena laikā: Raiņa iela – Ausekļa iela – Dārza iela – Nītaures iela – Vidzemes šoseja no plkst. 10.40 – 11.00. • MTB brauciena laikā: Raiņa iela – Pils iela – Šveices iela – Kalna iela – Lorupes ceļš no plkst. 12.00 – 12.30. • Tautas brauciena laikā: Raiņa iela – Pils iela – Šveices iela – Kalna iela – Noliktavu iela – Vidzemes šoseja no plkst. 12.35 – 13.20.  Automašīnas varēs novietot pilsētas stāvlaukumos: • Kr.Barona un Pils ielas krustojumā • Pie \"Baltās pils\" Pils ielā (iebraukšana stāvlaukumā līdz 10.30) • Pie viesnīcas \"Sigulda\" • Pļavā pie Panorāmas rata un stāvlaukumā pie gaisa trošu ceļa (izbraukšana no stāvlaukuma no 15.30) • Pie Siguldas Valsts ģimnāzijas • Pie Siguldas Dzelzceļa stacijas • Pie Kr. Valdemāra ielas. Vienības brauciena tradīcijas 1936.gadā aizsāka Roberts Plūme un toreizējais Valsts prezidents Kārlis Ulmanis, bet 1995. gadā to atjaunoja Ernests Pūce un prezidents Guntis Ulmanis. šeit", "link": "https://www.delfi.lv/sports/news/other_kinds/cycling/vienibas-braucienam-pieteikusies-4300-dalibnieki.d?id=33926647"},
{"title": "Dopinga sērga turpinās: 'iekritusi' olimpiskā vicečempione un junioru pasaules rekordists", "category": "Sports", "body": "Vēl divi titulēti pasaules vieglatlēti pieķerti aizliegto preparātu lietošanā - pozitīvas dopinga analīzes bijušas olimpiskajai vicečempionei, turcietei Gamzei Bulutai un pasaules junioru rekorda īpašniekam maratonā, etiopietim Cegajem Mekonenam, atsaucoties uz vietējiem medijiem, ziņo portāls \"insidethegames.biz\". 23 gadus vecā Buluta aizliegto preparātu lietošanā pieķerta, pamatojoties uz anormāliem bioloģiskās pases datiem. Līdz ar to dopinga lietošanā apsūdzētas abas ātrākās sportistes 2012. gada Londonas olimpisko spēļu uzvarētājas 1500 metru skrējienā - kā ziņojām, analīzes izrādījušās pozitīvas arī  Aslijai Sakirai Alptekinai ,  kurai jau pērn tika atņemta zelta medaļa , līdz ar to olimpiskās godalgas varētu pāriet tālāko vietu ieguvējām. Bronzas medaļu Londonā izcīnīja Brunejas sportiste Marjama Jusufa Džamala, kura var kļūt par olimpisko čempioni, ceturtā finišēja krieviete Tatjana Tomašova, kurai divu gadu diskvalifikāciju piesprieda 2008. gadā, savukārt piektās vietas īpašniece,  Zviedrijas skrējēja Abeba Aregavi ir nupat pieķerta aizliegto preparātu lietošanā . Tādējādi perspektīvā bronzu varētu saņemt amerikāniete Šanona Rovberija, kura palika sestā. Bulutas otrā vieta Londonas olimpiskajās spēlēs jau iepriekš raisīja aizdomas, jo viņa ne pirms, ne pēc tam ievērojamus rezultātus nav uzrādījusi, un pēc 2012. gada  Olimpiādes  sacensībās ārpus Turcijas piedalījusies ļoti reti. Pēdējoreiz starptautiskās sacensībās Buluta augstvērtīgu rezultātu sasniegusi Eiropas U-23 čempionātā 2013. gadā Tamperē, kad uzvarēja 5000 metru distancē. Daudzsološais Etiopijas garo distanču skrējējs Cegajs Mekonens, kurš 2014. gadā savā oficiālajā maratona debijā uzrādīja jaunu pasaules rekordu junioriem, ir vēl viens no etiopiešu vieglatlētiem, kas pēdējā laikā pieķerti dopinga lietošanā. Pagaidām netiek atklāts, kāds preparāts ir atrasts viņa analīzēs.", "link": "https://www.delfi.lv/sports/news/other_kinds/atlethics/dopinga-serga-turpinas-iekritusi-olimpiska-vicecempione-un-junioru-pasaules-rekordists.d?id=47150703"},
{"title": "WTA tenisistēm izsūta gatavas atbildes uz jautājumiem par 'Šarapovas gadījumu'", "category": "Sports", "body": "Profesionālo tenisistu asociācija ( WTA ) ir tenisistēm izplatījusi dokumentu ar gatavām atbildēm, ja viņām tiek vaicāts par  situāciju ar krievieti Mariju Šarapovu, kura atzinusies aizliegto preparātu lietošanā , ziņo \"Sports Illustrated\". Uz jautājumiem par iespējamo Šarapovas diskvalifikāciju WTA tenisistēm iesaka atbildēt, ka \"uzskatām par svarīgu, lai antidopinga programma ievērotu standarta procedūras\". Par notikušā negaidīto raksturu iesaka atbildēt ar \"ikviens spēlētājs no WTA un ITF saņēmis atjaunināto aizliegto preparātu sarakstu, katrs pats atbild par noteikumu ievērošanu\". Tenisistēm dota gatava atbilde arī uz jautājumu par šā gadījuma ietekmi uz tenisu: \"svarīgākais ir mūsu sporta veida integritāte\". Tāpat sportistēm ieteikts uzsvērt, ka Šarapova rīkojusies pareizi, atzīstoties meldonija lietošanā. Kā zināms, meldonijs jeb mildronāts aizliegto preparātu sarakstā tika iekļauts ar šā gada 1. janvāri. Kopš tā brīža mildronāta dopinga \"upuru\" skaits ir sasniedzis vairāk kā 10 sportistus - bez Šarapovas meldonijs atrasts arī pasaules viegatlētikas čempiones Abebas Argavi, pasaules rekordista ātrslidošanā Pāvela Kuližņikova, daiļslidotājas Jekaterinas Bobrovas, olimpiskā čempiona šorttrekā Semjona Jeļistratova un vairāku citu sportistu analīzēs.", "link": "https://www.delfi.lv/sports/news/other_kinds/teniss/wta-tenisistem-izsuta-gatavas-atbildes-uz-jautajumiem-par-sarapovas-gadijumu.d?id=47169643"},
{"title": "Gulbis nekad neesot dzirdējis par meldoniju", "category": "Sports", "body": "Pasaules sportā šobrīd aktuāla tēma ir Latvijā ražotā medikamenta \" Mildronāts \" sastāvā esošā viela meldonijs, taču latviešu labākais tenisists  Ernests Gulbis  par to nekad nav dzirdējis. Jau vēstīts, ka sporta pasauli pārsteidza krievu tenisistes  Marijas Šarapovas  paziņojums, ka  viņas \"Australian Open\" analīzēs atrasts meldonijs , kas kopš 2016.gada 1. janvāra ir aizliegto vielu sarakstā. Kopš gada sākuma šīs  vielas lietošanā pieķerti gandrīz 100 sportistu. \"Es nekad par to neesmu dzirdējis,\" \"tennisworldusa.org\" citēts Gulbis. \"Esmu dzirdējis par farmācijas uzņēmumu \"Grindex\", taču par pašu medikamentu nē, lai arī tā iepakojums šķita redzēts.\" Jau ziņots, ka \"Mildronāta\" izstrādātājs, Latvijas Organiskās sintēzes institūta vadītājs  Ivars Kalviņš  ir  neizpratnē par meldonija aizliegšanu sportistiem.  Viņš iepriekš norādījis, ka sportistiem jāļauj rūpēties par savu veselību. Kalviņš plāno rakstīt vēstuli  WADA , tajā skaidrojot vielas ietekmi uz cilvēka organismu un to, ka tai nav dopinga vielām raksturīgās iedarbības.", "link": "https://www.delfi.lv/sports/news/other_kinds/teniss/gulbis-nekad-neesot-dzirdejis-par-meldoniju.d?id=47180939"},
{"title": "Briti iesaka nullificēt visus vieglatlētikas pasaules rekordus", "category": "Sports", "body": "Lai pasaulē atjaunotos uzticību šim sporta veidam, Lielbritānijas  Vieglatlētikas  federācija (\"UK Athletics\") iesaka sākt no jauna izcīnīt pasaules rekordus, sākot tos uzrādīt no jauna, vēsta BBC. \"Mums ir nepieciešams lielāks caurspīdīgums, daudz nopietnākas sankcijas un ilgākas diskvalifikācijas,\" saka \"UK Athletics\" prezidents Eds Vorners. \"Lai vieglatlētikā sāktos jauna ēra, ir nepieciemsamas radikālas reformas, var uzsākt pasaules rekordu skaitīšanu no jauna. Mums ir jāizdara viss, lai atjaunotu uzticēšanos mūsu sporta veidam.\" Viens no piedāvājumiem ir astoņu gadu diskvalifikācijas piespriešana, lai vainīgais sportists izlaistu divus olimpiskos vai paralimpiskos ciklus, kā arī jāizmeklē atteikšanās nodot dopinga analīzes. Kā zināms, 2015. gadā izraisījās plašs dopinga skandāls, kad pēc Pasaules Antidopinga aģentūras ( WADA ) ziņojuma par dopinga pārkāpumiem  tika diskvalificēta Krievijas Vieglatlētikas federācija . Pirms tam virkne  vadošu Krievijas vieglatlētu, lielākoties soļotāju , saņēma diskvalifikācijas par aizliegto preparātu lietošanu. Nupat arī 1984. gada Losandželosas olimpisko spēļu čempione diska mešanā holandiete Rīja Stālmane atzinās, ka pēdējos savas karjeras divus ar pusi gadus esot lietojusi anaboliskos steroīdus. No sporta Stālmane atvadījās 32 gadu vecumā, uzreiz pēc 1984. gada  Olimpiādes .", "link": "https://www.delfi.lv/sports/news/other_kinds/atlethics/briti-iesaka-nullificet-visus-vieglatletikas-pasaules-rekordus.d?id=46931135"},
{"title": "Izmeklēšanas komisijas vadītājs: WADA labprāt ķertos klāt arī distanču slēpošanai un biatlonam", "category": "Sports", "body": "Pasaules Antidopinga aģentūras ( WADA )  neatkarīgā izmeklēšanas komisija, kas atklāja iespaidīgos dopinga pārkāpumus Krievijas vieglatlētikā , varētu ķerties klāt arī distanču slēpošanai un biatlonam, izteicies komisijas vadītājs Diks Paunds. \"Vai būtu labu līdzīgu pārbaudi veikt distanču slēpošanā un biatlonā - tas ir labs jautājums,\" Diku Paundu citē aģentūra \"R-Sport\". \"Ja es būtu tās vai citas sporta veida federācijas vadītājs, es teiktu, ka šobrīd ir pārāk daudz runu par problēmām mūsu sporta veidā un ir jārīkojas. Iespējams, mēs izveidotu līdzīgu neatkarīgu izmeklēšanas grupu un teiktu: mēs esam gatavi izdarīt visu jūsu darba labā, sakiet, kas pie mums nav kārtībā. Domāju, tas būtu ļoti labs solis. Iespējams, pēc tā sponsori vairāk pievērstos šiem sporta veidiem.\" Jautāts, vai viņš varētu vadīt izmeklēšanas komisiju arī attiecībā uz šiem ziemas sporta veidiem, Paunds atbildēja izvairīgi. \"Mums ir konkrēta komisijas struktūra, un kolēģi, kas to spēj darīt,\" saka WADA pārstāvis. \"Ja visi ir gatavi sadarboties, es esmu gatavs, ja nē, atsakos.\" Paunds norāda, ka viņa vadītās komisijas uzdevums bija pārbaudīt tieši Krieviju un konkrēti tās vieglatlētikas saimniecību. \"Mūsu pilnvarās bija konkrēti ierakstīts: Krievija, vieglatlētika, \"viņš saka. \"Domāju, reiz plaša un dziļa pārbaude tika izdarīta arī Kenijā. Taču tas var notikt arī Spānijā, Marokā, Turcijā, Kazahstānā… Daudzās valstīs ir konkrētas problēmas, grūti pat visas uzreiz nosaukt. Un vēl viens no iemesliem, kāpēc mēs dodam rekomendācijas, ir vēlēšanās mainīt situāciju valstīs, kurās ir augsts [dopinga] risks.\" Kā ziņojām, pēc WADA neatkarīgās komisijas ziņojuma Starptautiskā Vieglatlētikas federācija ( IAAF )  diskvalificēja Krievijas Vieglatlētikas federāciju  un krievu sportistiem šobrīd ir  liegts startēt jebkādās oficiālās sacensībās.", "link": "https://www.delfi.lv/sports/news/other_kinds/other/izmeklesanas-komisijas-vaditajs-wada-labprat-kertos-klat-ari-distancu-sleposanai-un-biatlonam.d?id=46949017"},
{"title": "Vācijas biatlonistiem uzvara Pasaules kausa posma jauktās stafetes sacensībās", "category": "Sports", "body": "Pasaules kausa izcīņas septītajā posmā biatlonā, kas risinās ASV pilsētā Preskailā, 2x6+2x7,5 kilometru jauktās stafetes sacensībās sestdien uzvaru izcīnīja Vācijas komanda. Latvijas komanda šajās sacensībās nepiedalījās. Tāpat latvieši nestartēs arī nākamajā Pasaules kausa posmā, kas arī risināsies ASV. Vācijas sportisti - Katrīna Hicere, Magdalēna Noinere, Aleksandrs Wolfs un Daniels Bēms - astoņās šaušanās izmantoja 11 rezerves patronas un finišēja pēc stundas, 13 minūtēm un 31,6 sekundēm. Otro vietu izcīnīja Francijas komanda, kas šaušanās izmantoja septiņas rezerves patronas un finišā vāciešiem zaudēja 27,9 sekundes. Savukārt trešajā vietā minūti un 1,4 sekundes aiz Vācijas ierindojās Krievija, kas šaušanās izmantoja 13 rezerves patronas, tomēr iztika bez soda apļiem. Kā ziņots, posms piektdien sākās ar sprinta sacensībām, kurās vīriešiem uzvaru svinēja vācietis Ārnds Peifers, bet sievietēm nepārspēta palika zviedriete Helēna Ēkholma. Posms svētdien noslēgsies ar vīriešu un sieviešu iedzīšanas sacensībām. Jau vēstīts, ka Pasaules kausa izcīņā šosezon notiks deviņi posmi, bet pasaules čempionāts risināsies no 1. līdz 13.martam Hantimansijskā, Krievijā.", "link": "https://www.delfi.lv/sports/news/winter_sports/biathlon/vacijas-biatlonistiem-uzvara-pasaules-kausa-posma-jauktas-stafetes-sacensibas.d?id=36674611"},
{"title": "Kontadors izcīna pirmo uzvaru pēc dopinga skandāla", "category": "Sports", "body": "Trīskārtējais prestižā daudzdienu velobrauciena \"Tour de France\" čempions spānis Alverto Kontadors aizvadītajā nedēļas nogalē izcīnīja pirmo uzvaru pēc dopinga skandāla. \"Saxo Bank\" komandu pārstāvošais Kontadors pirmo reizi karjerā triumfēja Mursijas daudzdienu velobraucienā (UCI kat.2.1). Mursijas velobrauciena pēdējā, trešajā, posmā ar atsevišķu startu Kontadors par astoņām sekundēm apsteidza francūzi Žeromu Kopēlu (\"Saur-Sojasun\"), bet trešajā vietā finišēja Krievijas riteņbraucējs Deniss Menšovs (\"Geox-TMC\"), kurš Kontadoram zaudēja 12 sekundes. Noslēguma kopvērtējumā Kontadors tuvāko sekotāju Kopēlu apsteidza par 11 sekundēm. Tikmēr trešais, Kontadoram zaudējot 17 sekundes, palika Menšovs. 2008.gada Mursijas velobraucienā Kontadors kopvērtējumā ieņēma trešo vietu. Kā ziņots, Spānijas Riteņbraukšanas federācija (RFEC) Kontadoram piesprieda viena gada diskvalifikāciju, jo pagājušā gada \"Tour de France\" laikā 21.jūlijā sportista organismā tika konstatēta aizliegtā viela klenbuterols. Savukārt pēc lietas atkārtotas izmeklēšanas RFEC 15.februārī šo diskvalifikāciju atcēla. Jau ziņots, ka diskvalifikāciju Kontadors saņēma 2010.gada 24.augustā, tāpēc viņam šogad būtu nācies izlaist visus trīs prestižākos daudzdienu velobraucienus - \"Giro d'Italia\", \"Tour de France\" un \"Vuelta Espana\". Klenbuterols tiek lietots, lai samazinātu ķermeņa masu un lai palīdzētu atvieglot elpošanu. Tāpat klenbuterols ir pazīstams ar to, ka tas dod papildu spēku un enerģiju. Kā ziņots, pagājušajā gadā Kontadors uzvarēja \"Tour de France\" velobraucienā, bet pagaidām viņam uzvarētāja tituls vēl nav atņemts.", "link": "https://www.delfi.lv/sports/news/other_kinds/cycling/kontadors-izcina-pirmo-uzvaru-pec-dopinga-skandala.d?id=37236637"},
{"title": "Nākamgad 'Giro d'Italia' maršruts vīsies Etnas vulkāna virsotnē", "category": "Sports", "body": "2011. gadā velobraucienā \"Giro d'Italia\" tikai trešo reizi pasaules otra lielākā daudzdiena velobrauciena vēsturē, tā maršruts virzīsies Etnas vulkāna virsotnē. Sestdien Turīnā tika prezentēts nākamā gada velobrauciena maršruts. Tas veidots saistībā ar 150. gadadienu kopš Itālijas apvienošanas. Brauciens Etnā, Sicīlijas salā būs 9. posma finišā no dienvidu puses, bet vēl pirms tam vulkāns tiks šķērsots arī no ziemeļu puses. Pēdējo reizi Eiropas augstākais vulkāns \"Giro d'Italia\" maršrutā bija 1989. gadā. Kopš 2002. gada 3350 metru augstajam vulkānam nav bijuši nopietni izvirdumi. Toreiz tūrisma kompleksā savainojumus guva 32 cilvēki. 2011. gada velobrauciens sāksies 7. maijā Turīnā, bet finišs būs 29. maijā Milānā. Rīkotāju plānos ir 2012. gada velobrauciena starts ASV galvaspilsētā Vašingtonā, ja vien sarunas vainagosies panākumiem.", "link": "https://www.delfi.lv/sports/news/other_kinds/cycling/nakamgad-giro-ditalia-marsruts-visies-etnas-vulkana-virsotne.d?id=34803292"},
{"title": "Izstādes laikā nozog 'Tour de France' uzvarētāja Pantani kreklu", "category": "Sports", "body": "Izstādes laikā Milānā nozagts 1998. gada \"Tour de France\" velobrauciena uzvarētāja Marko Pantani krekls, kuru viņš saņēma par uzvaru sacensībās. Dzeltenais krekls glabājās Itālijas riteņbraukšanas muzejā Madonna del Džisallo pilsētā, taču tad tika izstādīts riteņu un motociklu izstādē Milānā, no kurienes tas arī tika izzagts. Itālijas mediji ziņo, ka muzejs vērsies ar lūgumu nozagto kreklu atdot. Pantani ir pēdējais riteņbraucējs, kurš vienā sezonā uzvarēja divos lielajos daudzdienu velobraucienos - \"Tour de France\" un \"Giro d'Italia\". 2004. gadā viņš tika atrasts miris viesnīcas numuriņā pēc kokaīna pārdozēšanas. Riteņbraucējs, kura karjeru iespaidoja divi dopinga skandāli, nomira 34 gadu vecumā.", "link": "https://www.delfi.lv/sports/news/other_kinds/cycling/izstades-laika-nozog-tour-de-france-uzvaretaja-pantani-kreklu.d?id=35129229"},
{"title": "Befs un Bergere uzvar PK posmā biatlonā iedzīšanas sacensībās", "category": "Sports", "body": "Francūzis Aleksis Befs un norvēģiete Tora Bergere svētdien triumfēja iedzīšanas sacensībās Pasaules kausa (PK) izcīņas posmā biatlonā, kas notiek Ziemeļamerikā. 12,5 km distancē vīriešiem Aleksis Befs startēja devītais, taču finišēja pirmais, neskatoties uz divām kļūdām šautuvē, un izcīnīja savu pirmo Pasaules kausa uzvaru.  Otro vietu ieguva pieredzējušais krievu biatlonists Ivans Čerezovs (+10,3 sek.), kurš nesašāva četrus mērķus, trešā vieta tika zviedram Karlam Johanam Bergeram (+14,3 sek.), kurš šautuvē kļūdījās trīsreiz. Sievietēm 10 km iedzīšanas sacensībās uzvarēja norvēģiete Tora Bergere, kura pieļāva četras kļūdas šautuvē. Otro vietu izcīnīja francūziete Marina Dorīna ar trim soda apļiem (+30 sek.), trešā vieta tika baltkrievietei Darjai Domračevai, kura nesašāva piecus mērķus, un finišā uzvarētājai zaudēja vairāk kā minūti. Kā ziņots, Latvijas biatlonisti finansiālu apsvērumu dēļ Pasaules kausa Ziemeļamerikas posmos nepiedalās.", "link": "https://www.delfi.lv/sports/news/winter_sports/biathlon/befs-un-bergere-uzvar-pk-posma-biatlona-iedzisanas-sacensibas.d?id=36683361"},
{"title": "Franču biatlonists Aleksis Befs piedalīsies PČ slēpošanā", "category": "Sports", "body": "Franču biatlonists Aleksis Befs, kurš svētdien uzvarēja Pasaules kausa posma sacensībās ASV iedzīšanas distancē, piedalīsies arī pasaules čempionātā distanču slēpošanā, izvēloties sprinta sacensības. \"Man patīk sprints,\" saka sportists. \"Varu startēt abos [sporta veidos]. Es negribētu nodalīt biatlonu no distanču slēpošanas.\" Decembrī Befs piedalījās PK posmā klasiskajā slēpošanā Davosā, sprintā ierindojoties 20. vietā. Franču sportists uzreiz pēc distanču slēpošanas sacensībām dosies uz Sibīriju, kur Hantimansijskā risināsies pasaules čempionāts biatlonā. Biatlonisti nereti izvēlas piedalīties distanču slēpošanas sacensībās, īpaši to iecienījuši norvēģi, piemēram, Larss Bergers 2007. gadā triumfēja 15 km distancē slēpošanā, bet 2010. gada Vankūveras Olimpiskajās spēlēs izcīnīja zelta medaļu biatlona stafetē. Arī titulētākais  norvēģu biatlonists Ūle Einārs Bjerndālens izvēlas startēt klasikās slēpošanas sacensībās .", "link": "https://www.delfi.lv/sports/news/winter_sports/biathlon/francu-biatlonists-aleksis-befs-piedalisies-pc-sleposana.d?id=36694999"},
{"title": "Svensenam uzvara PK posma sprinta sacensībās biatlonā", "category": "Sports", "body": "Pasaules kausa (PK) izcīņas astotā posma 10 kilometru sprinta sacensībās vīriešiem, kas risinās ASV pilsētā Forkentā, ceturtdien uzvarēja norvēģis Ēmils Hegle Svensens. Norvēģis divās šaušanās pieļāva vienu kļūdu, tomēr finišā par 7,2 sekundēm spēja apsteigt Mihalu Šlesingru, kurš šāva nekļūdīgi. Savukārt trešo vietu izcīnīja Pasaules kausa kopvērtējuma līderis Tarjejs Bē no Norvēģijas, kurš arī sašāva visus mērķus, bet Svensenam zaudēja 9,3 sekundes. Bē finišā tikai par 0,4 sekundēm apsteidza francūzi Martēnu Fursādu. Pasaules kausa kopvērtējumā vīriešiem pirmās divas vietas joprojām ieņem Bē un Svensens, kuriem ir attiecīgi 729 un 652 punkti. Tikmēr trešajā vietā ar 610 punktiem nostiprinājās Fursāds. Jau ziņots, ka  Latvijas biatlonisti Pasaules kausa Ziemeļamerikas posmos finansiālu apsvērumu dēļ nestartē .", "link": "https://www.delfi.lv/sports/news/winter_sports/biathlon/svensenam-uzvara-pk-posma-sprinta-sacensibas-biatlona.d?id=36764683"},
{"title": "Svensens Pasaules kausa posma iedzīšanas sacensībās tikai ar fotofiniša palīdzību apsteidz Fursādu", "category": "Sports", "body": "Pasaules kausa izcīņas astotā posma biatlonā, kas risinās ASV pilsētā Forkentā, 12,5 kilometru iedzīšanas sacensībās vīriešiem sestdien uzvaru izcīnīja norvēģis Ēmils Hegle Svensens, kurš ar fotofiniša palīdzību apsteidza francūzi Martēnu Fursādu. Abi sportisti četrās šaušanās pieļāva vienu kļūdu, finišā uzrādot identisku laiku - 35 minūtes un 46 sekundes. Trešajā vietā ierindojās Pasaules kausa kopvērtējuma līderis Tarjeijs Bē no Norvēģijas, kurš ar trīs kļūdām šaušanā finišā uzvarētājiem piekāpās par minūti un 17,5 sekundēm. Latvijas biatlonisti šajā posmā nestartē. Pasaules kausa kopvērtējumā vīriešiem pirmās divas vietas joprojām ieņem Bē un Svensens, kuriem ir attiecīgi 775 un 712 punkti. Tikmēr trešajā vietā ar 664 punktiem nostiprinājās Fursāds. No latviešiem Ilmārs Bricis ar 61 punktu ieņem 59.vietu, Andrejs Rastorgujevs ar 46 punktiem atrodas 63.pozīcijā, bet Edgars Piksons ticis pie septiņiem punktiem, kas viņam dod 90.vietu. Posms sestdien turpināsies ar iedzīšanas distanci sievietēm, bet sacensības svētdien noslēgsies ar masu starta distancēm vīriešiem un sievietēm. Kā ziņots, Pasaules kausa izcīņā šosezon notiks deviņi posmi, bet pasaules čempionāts risināsies no 1. līdz 13.martam Hantimansijskā, Krievijā.", "link": "https://www.delfi.lv/sports/news/winter_sports/biathlon/svensens-pasaules-kausa-posma-iedzisanas-sacensibas-tikai-ar-fotofinisa-palidzibu-apsteidz-fursadu.d?id=36797965"},
{"title": "Fursādam uzvara Pasaules kausa posma masu starta sacensībās", "category": "Sports", "body": "Pasaules kausa izcīņas astotā posma biatlonā, kas risinās ASV pilsētā Forkentā, 15 kilometru distancē ar masu startu vīriešiem svētdien uzvarēja francūzis Martēns Fursāds. Francūzis trešajā šaušanā pieļāva divas kļūdas, tomēr tas viņam neliedza finišā par 3,1 sekundi apsteigt poli Tomašu Sikoru, kurš visās četrās šaušanās bija nekļūdīgs. Savukārt trešo vietu izcīnīja Pasaules kausa kopvērtējuma līderis Tarjeijs Bē no Norvēģijas, kurš arī pieļāva divas kļūdas. Pasaules kausa kopvērtējumā vīriešiem pirmās divas vietas joprojām ieņem Bē un šoreiz sestajā vietā finišējušais viņa tautietis Ēmils Hegle Svensens, kuriem ir attiecīgi 823 un 750 punkti. Tikmēr trešajā vietā ar 724 punktiem nostiprinājās Fursāds. No latviešiem Ilmārs Bricis ar 61 punktu ieņem 59.vietu, Andrejs Rastorgujevs ar 46 punktiem atrodas 63.pozīcijā, bet Edgars Piksons ticis pie septiņiem punktiem, kas viņam dod 90.vietu. Posms svētdien noslēgsies ar masu starta distanci sievietēm. Kā ziņots, Pasaules kausa izcīņā šosezon notiks deviņi posmi, bet pasaules čempionāts risināsies no 1. līdz 13.martam Hantimansijskā, Krievijā.", "link": "https://www.delfi.lv/sports/news/winter_sports/biathlon/fursadam-uzvara-pasaules-kausa-posma-masu-starta-sacensibas.d?id=36812593"},
{"title": "Biatlonisti atgūstas Eiropas Jaunatnes olimpiādē", "category": "Sports", "body": "Čehijas pilsētā Liberecā trešdien, 16.februārī, Eiropas Jaunatnes ziemas olimpiādē biatlonā 10 km sprintā Aleksandrs Patrijuks par spīti trim soda apļiem (1+2) pakāpās līdz 34. vietai, kas ir +2:29,2 uzvarētājam Johannesam Bo, Norvēģijas pieaugušo izlases dalībnieka jaunākajam brālim, portālu \"Delfi\" informē Dainis Caune (žurnāls \"Sports\") sadarbībā ar Latvijas Olimpisko komiteju. Bez soda apļiem no 87 snaiperiem iztika tikai viens, un tas pats neiekļuva labāko desmitniekā. Rezultāti bija blīvi, viens soda aplis maksāja apmēram 10 -12 vietas. 43. finišēja Žans Andrejevs (0+2), 60. Nauris Birkentāls (2+2). Meitenes bija precīzākas. Dubultuzvaru guva vācietes Laura Dālmeiere un Džūlija Bartolmē, kas iztika bez soda apļiem. No mūsējām šoreiz labākā bijā Laura Kupča, kura arī šāva salīdzinoši veiksmīgi (2+1), izcīnot 64. vietu (+6:19,3 uzvarētājai). 68. Gunita Gaile (1+3). Pavisam cīnījās 78 meitenes. Slaloms no dalībnieču rindām izsita vairāk nekā trešdaļu, arī mūsu Katrīnu Krūmiņu, kura kļūdījās jau pirmās trases augšdaļā. Abas pārējās Latvijas kalnu slēpotājas finišēja slēpi slēpē - 44. Latvijas Jaunatnes olimpiādes uzvarētāja Ieva Meldere (+18,79 uzvarētājai Šarlotei Safenbergai no Zviedrijas), 45. Beāte Bērziņa. Pavisam uz starta stājās 94 kalnu slēpotājas.", "link": "https://www.delfi.lv/sports/news/winter_sports/biathlon/biatlonisti-atgustas-eiropas-jaunatnes-olimpiade.d?id=36874209"},
{"title": "Rastorgujevam Eiropas čempionātā biatlonā ceturtā vieta 20 km distancē", "category": "Sports", "body": "Latvijas biatlonists Andrejs Rastorgujevs pirmdien Eiropas čempionātā palika soli no goda pjedestāla, 20 km individuālajā distancē ieņemot ceturto vietu. Rastorgujevs šautuvē pieļāva divas kļūdas un trešās vietas ieguvējam, bulgāram Krasimiram Anevam finišā zaudēja 24,5 sekundes. Arī bulgāram palika nesašauti divi mērķi. Eiropas čempionāta zelta medaļu ieguva ukrainis Artjoms Prima, kurš šautuvē pieļāva vienu kļūdu un trasi veica 58 minūtēs un 53 sekundēs. Rastorgujevs uzvarētājam zaudēja 55,6 sekundes. Sudraba medaļa tika krievu biatlonistam Jevgeņijam Ustjugovam, kurš bija ļoti ātrs slēpošanā, taču šautuvē pieļāva trīs kļūdas. Viņš finiša Primam piekāpās 9,7 sekundes. Eiropas čempionātā, kas šogad notiek Itālijā, piedalās sportisti līdz 26 gadu vecumam.", "link": "https://www.delfi.lv/sports/news/winter_sports/biathlon/rastorgujevam-eiropas-cempionata-biatlona-ceturta-vieta-20-km-distance.d?id=36949875"},
{"title": "Bricei 38.vieta Eiropas junioru čempionātā biatlonā 12,5 km distancē", "category": "Sports", "body": "Latvijas biatloniste Anete Brice otrdien ieņēma 38. vietu Eiropas junioru čempionātā 12,5 km distancē, kurā uzvarēja krieviete Olga Galiča. Brice saņēma sešas soda minūtes par sešām kļūdām šautuvē, un finišā no uzvarētājas atpalika vairāk kā 10 minūtes. Latvijas sportistes rezultāts – 55:29,4. Jaunā Eiropas čempione Olga Galiča iztika ar vienu nesašautu mērķi, un trasi veica 45 minūtēs un 13 sekundēs. Sudraba godalgu ieguva francūziete Enora Latuijēra, kura divreiz kļūdījās šautuvē un finišā no Galičas atpalika vienu minūti un 47,4 sekundes. Bronzas medaļa tika itālietei Džūlijai Kollavo (+3:20,4). 15 km distancē Eiropas čempiones titulu ieguva vāciete Juliāna Della, sudraba godalga ukrainietei Oļenai Pidhrušinai, bronza – krievietei Jekaterinai Glazirinai.", "link": "https://www.delfi.lv/sports/news/winter_sports/biathlon/bricei-38vieta-eiropas-junioru-cempionata-biatlona-12-5-km-distance.d?id=36974563"},
{"title": "Andrejam Rastorgujevam astotā vieta EČ sprintā", "category": "Sports", "body": "Latvijas biatlonists Andrejs Rastorgujevs sestdien Eiropas čempionātā, kas notiek Itālijā, izcīnījis astoto vietu 10 km sprinta distancē. Rastorgujevs bija precīza abās šautuvēs, taču uzvarētājam, austrietim Tobiasam Ēberhardam, kurš arī iztika bez kļūdām šautuvē, piekāpās 47,3 sekundes. Eiropas čempionāta sudraba medaļa tika krievu biatlonistam Aleksejam Volkovam, kurš tāpat sašāva visus mērķus, bet finišā no Ēberharda atpalika 17,7 sekundes. Trešā vieta itālim Lūkasam Hofneram, kurš pieļāva trīs kļūdas šaušanā, un zaudēja uzvarētājam 22,6 sekundes. Otrs Latvijas pārstāvis Toms Praulītis bija visneprecīzākais šāvējs šajās sacensībās – četri nesašauti mērķi katrā no divām šautuvēm, un ierindojās 65. vietā no 67 finišējušajiem sportistiem. Četri biatlonisti neizgāja uz starta sprintā, divi nefinišēja. Atgādinām, ka  20 km distancē Andrejs Rastorgujevs palika soli no goda pjedestāla, ierindojoties ceturtajā vietā . Eiropas čempionātā piedalās sportisti līdz 26 gadu vecumam un atsevišķi notiek sacensības junioru ieskaitē.", "link": "https://www.delfi.lv/sports/news/winter_sports/biathlon/andrejam-rastorgujevam-astota-vieta-ec-sprinta.d?id=37057651"},
{"title": "Biatlonistei Bricei 51.vieta Eiropas junioru čempionātā", "category": "Sports", "body": "Latvijas biatloniste Anete Brice sestdien ierindojās 51.vietā Eiropas junioru čempionātā 7,5 kilometru sprinta sacensībās. Divās šaušanās Latvijas sportiste kļūdījās piecas reizes un finišā uzvarētājai Aleksandrai Aļikinai no Krievijas, kas pieļāva divas kļūdas, zaudēja piecas minūtes un 26,9 sekundes. Otrajā vietā 3,5 sekundes aiz uzvarētājas ierindojās Itālijas sportiste Dorotija Vīrere, kas pieļāva trīs kļūdas, bet trešo vietu ar vienu kļūdu izcīnīja cita krieviete Olga Galiča, kura uzvarētājai zaudēja 11,3 sekundes. Kopā finišēja 55 sportistes. Tikmēr paralēli notikušajās sprinta sacensībās 7,5 kilometru distancē sievietēm Latvijas sportiste Žanna Juškāne pirmajā šaušanā nespēja trāpīt nevienam mērķim un nolēma izstāties. Kā ziņots, sestdien notikušajās desmit kilometru sprinta sacensībās vīriešiem Andrejs Rastorgujevs izcīnīja astoto vietu, bet Toms Praulītis ierindojās 65.vietā 67 finišējušo dalībnieku konkurencē. Eiropas čempionātā piedalās sportisti līdz 26 gadu vecumam. Eiropas čempionāts noslēgsies svētdien, kas risināsies iedzīšanas sacensības.", "link": "https://www.delfi.lv/sports/news/winter_sports/biathlon/biatlonistei-bricei-51vieta-eiropas-junioru-cempionata.d?id=37062091"},
{"title": "Biatlonistam Rastorgujevam septītā vieta EČ iedzīšanas sacensībās", "category": "Sports", "body": "Latvijas biatlonists Andrejs Rastorgujevs svētdien izcīnīja septīto vietu Eiropas čempionātā 12,5 kilometru iedzīšanas sacensībās. Iedzīšanā Rastorgujevs, kurš  sestdien sprintā izcinīja astoto vietu , bija ātrākais slēpotājs trasē, tomēr četrās šautuvēs pieļautās piecas kļūdas viņam neļāva pakāpties augstāk par septīto vietu. Pēc pirmās šaušanas, kurā Rastorgujevs bija nekļūdīgs, viņš bija pakāpies pat līdz otrajai vietai. Sacensībās uzvaru izcīnīja krievs Aleksejs Volkovs, kurš sprintā bija otrais, bet iedzīšanā kļūdījās divas reizes, Rastorgujevu finišā apsteidzot par minūti un 0,4 sekundēm. Otro vietu izcīnīja bulgārs Krasimirs Aņevs, bet trešais finišēja francūzis Žans Gijoms Botriks. Kā ziņots, vēl viens Latvijas sportists Toms Praulītis sestdien notikušajā sprintā pieļāva astoņas kļūdas un ierindojās 65.vietā 67 finišējušo dalībnieku konkurencē, iedzīšanai nekvalificējoties. Pirms tam ļoti sekmīgi Rastorgujevs aizvadīja arī  sacensības 20 kilometru distancē, izcīnot ceturto vietu . Eiropas čempionātā piedalās sportisti līdz 26 gadu vecumam.", "link": "https://www.delfi.lv/sports/news/winter_sports/biathlon/biatlonistam-rastorgujevam-septita-vieta-ec-iedzisanas-sacensibas.d?id=37071967"},
{"title": "Bagāžas problēmu dēļ neatceļ jaukto stafeti pasaules čempionātā biatlonā", "category": "Sports", "body": "Lai gan vairākas komandas laikus nav saņēmušas savu bagāžu, pasaules biatlona čempionāta rīkotāji neplāno atcelt ceturtdien paredzēto jaukto stafeti, vēsta Krievijas masu mediji. Pasaules čempionāts Hantimansijskā sāksies ceturtdien tieši ar jauktās stafetes sacensībām, taču vairākas komandas laicīgi nav saņēmušas no Minhenes bagāžu. Kā norādījuši vairāki treneri, komandām tādējādi nav nodrošināti līdzvērtīgi treniņu apstākļi. Tomēr trešdien notikušajā komandu pārstāvju sapulcē izlemts neko nemainīt. \"Sacensības netiks pārceltas, jo tam nav pamata,\" norādīja rīkotāju pārstāvis. Latvijas komandu jauktajā stafetē pārstāvēs Madara Līduma, Žanna Juškāne, Edgars Piksons un Ilmārs Bricis. Vel pasaules čempionātā individuālajās distancēs Latviju pārstāvēs Andrejs Rastorgujevs un Anete Brice, bet rezervē vīriešu komandā būs Toms Praulītis, Rolands Pužulis un Jānis Bērziņš.", "link": "https://www.delfi.lv/sports/news/winter_sports/biathlon/bagazas-problemu-del-neatcel-jaukto-stafeti-pasaules-cempionata-biatlona.d?id=37133609"},
{"title": "Biatlonists Bē atnes Norvēģijai zeltu jauktajā stafetē; Latviju apdzen par apli", "category": "Sports", "body": "Par pasaules čempioniem biatlonā jauktajā stafetē ceturtdien kļuva Norvēģijas sportisti, kuriem zelta godalgas atnesa pēdējā posmā teicami startējušais Tarjejs Bē, bet Latvijas komanda tika apdzīta pa apli un palika bez rezultāta. Apmēram jau sacensību vidū kļuva zināms, ka par zelta medaļām cīnīsies Vācijas un Norvēģijas biatlonisti. Pirms pēdējā posma, kur norvēģus pārstāvēja Bē un Vācijai startēja Mihaels Greiss, vāciešiem bija 23,9 sekunžu pārsvars. Taču jau pēc savas pirmās šaušanas Bē bija pietuvojies līdz 3,1 sekundei, bet slēpošanā līdz otrajai šaušanai norvēģis jau bija iekrājis astoņu sekunžu handikapu. Pēc pēdējās šaušanas Bē apsteidza Greisu par 14,9 sekundēm, un norvēģu uzvara vairs netika apdraudēta. Finišā Bē apsteidza Greisu jau par 22,9 sekundēm. Norvēģijas komandā vēl startēja Tūra Bergere, Anna Kristina Flatlanda un Ūle Einārs Bjērndalens. Norvēģi kopumā izmantoja septiņas papildus patronas, bet soda apļus neveica. Arī Vācijas komanda (Andrea Henkele, Magdalena Noinere, Arnds Peifers un Greiss) soda apļus neveica, bet izmantoja astoņas papildus patronas. Soda apļus neveica un astoņas papildus patronas šaušanā izmantoja arī Francijas komanda – Marī Lora Brunē, Marī Dorīna, Alekss Bēfs, Martins Furkāds. Francūži uzvarētājiem zaudēja 1:16,2 minūtes. Latvijas komandā startēja Madara Līduma, Žanna Juškāne, Ilmārs Bricis un Edgars Piskons, kuri kopā izmantoja 12 papildus patronas un veica vienu soda apli. Finišā Latvijas komanda atpalika no uzvarētājiem par vairāk nekā vienu apli. Līduma labi iesāka sacensības, pirmajā šaušanā iztika bez papildus patronām un no šautuves izslēpoja 13.vietā. Taču otrajā šautuvē viņa izmantoja trīs papildus patronas un veica arī soda apli, noslīdot uz 23.vietu, bet līdz stafetes maiņai Līduma vienu vietu atguva. Juškāne pirmajā šaušanā izmantoja divas papildus patronas, otrajā – vienu, bet Bricim stafeti nodeva 24.vietā.  Bricis pirmajā šaušanā iztika arī bez papildus patronām, kas ļāva Latvijai pakāpties uz 23.vietu. Lai gan otrajā šaušanā Bricis izmantoja visas trīs papildus patronas, Latvija spēja pakāpties vēl par vienu pozīciju, un Bricis stafeti nodeva jau 22.vietā. Līdzīgi šaušanā veicās Piksonam, kurš šaušanā guļus bija nekļūdīgs, bet otrajā izmantoja trīs papildus patronas. Līdz pēdējai šaušanai Latvija bija pakāpusies jau uz 18.vietu, taču pēc pēdējās šaušanas visas komandas, kuras tika apdzītas par apli, tika noņemtas no distances. Starp šīm komandām bija arī Latvija, kura tādējādi netika klasificēta. Pasaules čempionāts Krievijas pilsētā Hantimansijskā turpināsies sestdien, kad notiks sprinta sacensības vīriešiem un sievietēm.", "link": "https://www.delfi.lv/sports/news/winter_sports/biathlon/biatlonists-be-atnes-norvegijai-zeltu-jauktaja-stafete-latviju-apdzen-par-apli.d?id=37161275"},
{"title": "Notiks auto orientēšanās spēle ‘Katanas ieceļotāji’", "category": "Sports", "body": "Auto orientēšanās sacensībās „Makatana” 10.decembrī izspēlēs populāro galda spēli „Katanas ieceļotāji”. Auto orientēšanās sacensības notiks pa Baldones, Ķeguma un Vecumnieku ceļiem, kur pēc kartē atzīmētiem punktiem vai norādītām ģeogrāfiskajām koordinātēm būs jāatrod iespējami daudz no ap 50 izvietotajiem punktiem. Atrodot objektu, komandai to būs jāapstiprina spēles vadības sistēmā, par ko piešķirs atalgojumu – noteiktu spēles resursu, ko vēlāk varēs izmantot virtuālu ciematu, ceļu un pilsētu būvē. Spēlē tiks iesaistīti arī laupītāji, ostas, attīstības kārtis un citi elementi – viss, kā īstajā galda spēlē „Katanas ieceļotāji”. Sacensībās piedalīties var jebkurš interesents, kurš ir gatavs ne vien braukt automašīnā, bet arī stratēģiski domāt, orientēties un pārvietoties kājām, dabā meklējot kontrolpunktu. Dalībai sacensībās nepieciešams ne vien auto un vismaz viens komandas biedrs, bet arī ierīce ar mobilo internetu sacensību uzdevumu saņemšanai tiešsaistē. Pēc sacensību noslēguma dalībniekiem būs iespēja relaksēties pirtī, kā arī reāli izspēlēt dažādas galda spēles.", "link": "https://www.delfi.lv/sports/news/tautas-sports/notiks-auto-orientesanas-spele-katanas-iecelotaji.d?id=41952178"},
{"title": "Piksonam astotā vieta pasaules čempionāta sprinta sacensībās", "category": "Sports", "body": "Latvijas biatlonists Edgars Piksons sestdien izcīnīja astoto vietu pasaules čempionāta 10 kilometru sprinta sacensībās, kas notiek Hantimansijskā. Tikmēr vēl viens Latvijas sportists Ilmārs Bricis sacensības noslēdza augstajā 20.vietā. Piksons un Bricis divās šaušanās pieļāva vienu kļūdu. Uzvaru izcīnīja vācietis Ārnds Peifers, Piksons viņam zaudēja 42,9 sekundes, bet Bricis - minūti un 16,3 sekundes. Bricis šosezon Pasaules kausa posmos nebija izcīnījis tik augstu rezultātu, bet Piksonam līdz šim karjerā izcīnīta augstākā vieta Pasaules kausa posmos bija 34. Piksons uzrādīja 11.labāko slēpošanas ātrumu, bet Bricis slēpošanā bija 24.ātrākais. Vēl viens Latvijas sportists Andrejs Rastorgujevs divās šaušanās pieļāva četras kļūdas un finišēja 66.vietā, neiegūstot iespēju svētdien startēt 12,5 kilometru iedzīšanas sacensībās. Peiferam Rastorgujevs zaudēja trīs minūtes un 5,8 sekundes. Labāko simtniekā izdevās iekļūt jaunajam Tomam Praulītim, kurš divās šaušanās pieļāva vienu kļūdu, Peiferam zaudēja četras minūtes un 26,1 sekundi, un ierindojās 95.vietā. Piksons un Bricis iekļuva to 60 sportistu vidū, kas kvalificējās svētdienas iedzīšanas sacensībām. Kā ziņots, čempionāts ceturtdien sākās ar jaukto stafeti. Tajā uzvarēja Norvēģija, bet Latvijas sportisti Līduma, Juškāne, Bricis un Piksons tika apdzīti par apli un palika bez rezultāta. Latvijas komanda tika klasificēta 18.vietā 26 komandu konkurencē. Pasaules čempionāts ilgs līdz 13.martam.", "link": "https://www.delfi.lv/sports/news/winter_sports/biathlon/piksonam-astota-vieta-pasaules-cempionata-sprinta-sacensibas.d?id=37197701"},
{"title": "Dopinga lietošanā pieķerts 17 gadus vecs Krievijas junioru čempions barjerskriešanā", "category": "Sports", "body": "Vēl vienu triecienu saņēmusi Krievijas vieglatlētikas sabiedrība, kas jau  izcieš starptautisko diskvalifikāciju par dopinga pārkāpumiem , - aizliegtie preparāti atrasti 17 gadus veca barjerskrējēja analīzēs, vēsta ārzemju mediji. Volgogradas sportista Maksima Kosjukova analīzēs, kas ņemtas pēc sportista uzvaras Krievijas junioru čempionātā pagājušā gada jūnijā, atklāts anaboliskais steroīds metenolons, par ko viņam piespriesta diskvalifikācija uz četriem gadiem, ziņo portāls \"insidethegames.biz\". Metenolons ir tas pats aizliegtais preparāts, kas tika atrasts baltkrievu lodes grūdējas Nadeždas Ostapčukas analīzēs, par ko viņai atņēma 2012. gada Londonas olimpiskajās spēlēs izcīnīto zelta medaļu. Kā zināms, pagājušā gada nogalē pēc  Pasaules Antidopinga aģentūras (WADA) neatkarīgās komisijas ziņojuma par situāciju ar dopingu Krievijā , šīs valsts  Vieglatlētikas  federācija tika diskvalificēta, kas liedz krievu sportistiem startēt jebkādās oficiālās sacensībās; apdraudēta arī viņi dalība Riodežaneiro olimpiskajās spēlēs.", "link": "https://www.delfi.lv/sports/news/other_kinds/atlethics/dopinga-lietosana-piekerts-17-gadus-vecs-krievijas-junioru-cempions-barjerskriesana.d?id=47137765"},
{"title": "Meldonija lietošanā šogad pieķerti jau 99 sportisti", "category": "Sports", "body": "Latvijā ražotā medikamenta \" Mildronāts \" sastāvā esošā viela meldonijs šogad konstatēta jau 99 sportistu dopinga testos, ar atsauci uz  Pasaules  antidopinga aģentūru ( WADA ) ziņo pasaules mediji. Pašlaik WADA neatklāj meldonija lietošanā pieķerto sportistu vārdus, tomēr aģentūra norādīja, ka sportisti pārstāv dažādus sporta veidus un nāk no dažādām valstīm. \"Mēs varam apliecināt, ka kopš 2016. gada 1. janvāra, kad meldonijs tika iekļauts aizliegto vielu sarakstā, 99 dopinga analīzēs apstiprināta meldonija klātbūtne,\" informēja WADA. Aģentūra tāpat norādīja, ka šie gadījumi tika analizēti dažādās WADA akreditētās laboratorijās un par tiem ziņots no dažādām nacionālajām antidopinga aģentūrām un starptautiskajām sporta federācijām. Kā ziņots, šomēnes krievu tenisistei Marijai  Šarapovai konstatēta pozitīva dopinga analīze , kas ņemta pēc  Austrālijas  atklātā tenisa čempionāta. Tenisistes organismā atklāts meldonijs, kas kopš 1. janvāra  ir iekļauts WADA aizliegto vielu sarakstā.  Pēdējā laikā meldonijs konstatēts arī daudzu citu sportistu organismos. \"Mildronāta\" izstrādātājs, Latvijas Organiskās sintēzes institūta vadītājs  Ivars Kalviņš  ir neizpratnē par meldonija aizliegšanu sportistiem. Viņš iepriekš norādījis, ka sportistiem jāļauj rūpēties par savu veselību. Kalviņš plāno rakstīt vēstuli WADA, tajā skaidrojot vielas ietekmi uz cilvēka organismu un to, ka tai nav dopinga vielām raksturīgās iedarbības. Savukārt bijusī Latvijas Valsts sporta medicīnas centra (VSMC) Antidopinga nodaļas vadītāja Liene Kozlovska, kura patlaban strādā  Eiropas Padomes  Sporta nodaļā, iepriekš stāstīja, ka \"Mildronāts\" aizliegto vielu sarakstā iekļauts, jo tā lietošana pārmērīgi lielās devās ir kaitīga veselībai. Viņa ir pārliecināta, ka sportistiem vajadzētu ļaut lietot \"Mildronātu\", ja tam ir medicīniski iemesli un preparātu izrakstījis ārsts. Tādējādi varētu kontrolēt vielas lietošanu, jo sportistiem vajadzētu legālu pamatojumu. Jau ziņots, ka Šarapova \"Mildronātu\" veselības stāvokļa uzlabošanai  lieto jau desmit gadus.", "link": "https://www.delfi.lv/sports/news/other_kinds/other/meldonija-lietosana-sogad-piekerti-jau-99-sportisti.d?id=47176927"},
{"title": "Krievu sportisti varētu nepiedalīties Rio Olimpiādē, pieļauj IAAF prezidents", "category": "Sports", "body": "Starptautiskās  Vieglatlētikas  federācijas ( IAAF ) prezidents Sebastans Koe pieļauj iespēju, ka 2016. gada Vasaras olimpiskās spēles Riodežaneiro notiks bez Krievijas vieglatlētu līdzdalības, ja netiks valstī netiks atrisinātas problēmas ar dopingu, vēsta ārzemju mediji. \"Krievijai ir jāpierāda, ka tās sportisti strādā mierīgā un drošā atmosfērā,\" intervijā BBC iztecies Koe. \"Tikai tad tiks atrisināts par viņu dalību olimpiskajās spēlēs. Ja mēs nenovērosim pozitīvas pārmaiņas, baidos, ka cietīs arī \"tīrie\" sportisti.\" Kā zināms, novembrī  IAAF diskvalificēja Krieviju , pamatojoties uz  Pasaules Antidopinga aģentūras (WADA) neatkarīgās komisijas izmeklēšanas ziņojumu par dopinga lietošanu Krievijas vieglatlētikā . Ja Krievijas diskvalifikācija netiks atcelta, šīs valsts vieglatlēti nedrīkstēs piedalīties 2016. gada Riodežaneiro olimpiskajās spēlēs.", "link": "https://www.delfi.lv/sports/news/other_kinds/atlethics/krievu-sportisti-varetu-nepiedalities-rio-olimpiade-pielauj-iaaf-prezidents.d?id=46823523"},
{"title": "Noinere izrauj uzvaru pasaules čempionāta stafetes sacensībās", "category": "Sports", "body": "Slavenā Vācijas biatloniste Magdalēna Noinere, pateicoties fantastiskam slēpošanas ātrumam pēc pēdējās šaušanas, svētdien izrāva savai valstij uzvaru pasaules čempionātā 4x6 kilometru stafetes sacensībās. Pēc pēdējās šaušanas Noinere no Ukrainas biatlonistes Oksanas Hvostenko atpalika par 24,7 sekundēm, bet nepilnu kilometru pirms distances beigām viņa jau pārņēma vadību, finišējot 24,5 sekundes priekšā ukrainietei. Jāpiebilst gan, ka pēdējos metrus Hvostenko veica ievērojami mierīgāk par Noineri. Astoņās šaušanās vācietes Andrea Henkele, Miriama Gesnere, Tīna Bahmana un Noinere izmantoja 13 rezerves patronas un slēpoja divus soda apļus, bet ukrainietes izmantoja tikai četras rezerves patronas. Šis Noinerei bija trešais pasaules čempiones tituls šī gada sacensībās un desmitais karjerā. Tikmēr Ukraina izcīnīja sudrabu pasaules čempionāta stafetē pēc trīs gadu pārtraukuma. Trešo vietu sacensībās izcīnīja Francijas sportistes, kuras izmantoja deviņas rezerves patronas un uzvarētājām zaudēja 47,2 sekundes. Savukārt kārtējo reizi neveiksmīgi startēja Krievijas sportistes. Viņas izmantoja 12 rezerves patronas un slēpoja sešus soda apļus, kas finišā deva tikai devīto vietu. Latvijas biatlonistes stafetes sacensībās nestartēja.", "link": "https://www.delfi.lv/sports/news/winter_sports/biathlon/noinere-izrauj-uzvaru-pasaules-cempionata-stafetes-sacensibas.d?id=37342863"},
{"title": "Kontadors notikušo skaidro ar nekvalitatīvu gaļas ēdienu", "category": "Sports", "body": "Trīskārtējais prestižā daudzdienu velobrauciena \"Tour de France\" čempions spānis Alverto Kontadors, kurš tiek turēts aizdomās dopinga lietošanā, ceturtdien speciālā preses konferencē notikušo skaidroja ar nekvalitatīvu gaļas ēdienu, informē AP. Atgādinām, ka pozitīvas bijušas Kontadoram šogad \"Tour de France\" laikā 21.jūlijā ņemtās analīzes, kurās konstatēta \"ļoti neliela\" aizliegtās vielas klenbuterola koncentrācija. Pozitīvas bijušas A un B proves, un sportists \"formāli un uz laiku ir diskvalificēts\". Pirmo reizi par iespējamām problēmām Kontadors informēts jau 24.augustā. UCI gan norāda, ka klenbuterola koncentrācija ir 400 reizes mazāka nekā Pasaules antidopinga aģentūras (WADA) akreditētās laboratorijas spēj konstatēt. \"Lieta ir saistīta ar saindētu ēdienu. Protams, esmu sarūgtināts un satriekts, taču turēšu galvu augstu paceltu. Domāju, ka viss atrisināsies. Zinot, ka man ir taisnība, varu runāt skali un atklāti, un esmu pārliecināts, ka taisnība šajā lietā uzvarēs,\" pārliecinoši teica Kontadors. Spāņu riteņbraucējs notikušajā vainoja liellopu gaļu, kas pēc viņa komandas \"Astana\" šefpavāra lūguma \"Tour de France\" sacensību brīvajā dienā tika piegādāta no Spānijas. To nopircis spāņu sacensību rīkotājs Hosē Luiss Lopess Serons. Savukārt Serons kādam spāņu radio skaidrojis, ka šis šefpavārs ir viņa draugs un viņš sūdzējies par gaļas slikto kvalitāti viesnīcā, kurā apmetusies bija \"Astana\" vienība. Tāpēc Serons pa ceļam uz Francijas pilsētu Po nopircis liellopu gaļas fileju Spānijas robežpilsētiņā Irunā. Kontadors atcerējās, ka ēdis šo gaļu 20.jūlijā un 21.jūlijā. Vairāki speciālisti apstiprinājuši, ka klenbuterolu dažreiz mēdz dot govīm, cūkām un citiem dzīvniekiem, lai stimulētu to augšanu. Kontadors skaidroja, ka divas dienas pēc nepatīkamo jaunumu saņemšanas 26.augustā ticies ar UCI ārstiem. \"UCI pārstāvji paši man teica, ka tas var būt tikai saistīts ar gaļas saindēšanu.\" Pēc Kontadora teiktā, pēdējā mēneša laikā viņš regulāri runājis ar UCI, lai \"atrisinātu šo lietu pēc iespējas labvēlīgākā veidā un to rūpīgi analizētu, jo skaidri redzams, ka tā ir saistīta ar saindētu ēdienu, un tajā visā es esmu upuris\". Spāņu riteņbraucējs arī pauda nožēlu, ka lieta nākusi atklātībā, jo riteņbraukšanas tēlam tas nenāk par labu. \"Tas ir tikai normāli, ka cilvēki atkal sāks nīst šo sportu,\" skarbo realitāti konstatēja Kontadors. \"Tomēr mani neuztrauc, ja kāds apšauba manu uzvaru \"Tour de France\". Es neļaušu nevienam sagraut visu, ko es esmu panācis.\" Pēdējos gados UCI un riteņbraukšanas sabiedrība ir ieguldījusi vairākus miljonus cīņā pret dopinga lietošanu šajā sporta veidā, taču, ja Kontadors tiks atzīts par vainīgu, visi pūliņi būs bijuši velti un riteņbraukšana piedzīvos jaunu krīzi. Tieši 27 gadus vecā Kontadora, kurš ir spilgtākais riteņbraucēju jaunās paaudzes pārstāvis, uzvaras bija pozitīvais stimuls šī sporta veida atlabšanai no dziļās krīzes. Spāņu riteņbraucēja organismā konstatētā viela klenbuterols sportistu vidē pazīstams jau gadus 20-30. Tas nav steroīds, taču ar tā palīdzību iespējams audzē muskuļu masu un sadedzināt organismā uzkrājušos taukus. Šo vielu bieži dod zirgiem cīņā ar elpošanas problēmām. Medicīnā šī viela atrodama arī dažādos preparātos, kas paredzēti cīņā pret astmu.", "link": "https://www.delfi.lv/sports/news/other_kinds/cycling/kontadors-notikuso-skaidro-ar-nekvalitativu-galas-edienu.d?id=34358673"},
{"title": "UCI pieprasa Spānijas iesaistīšanos Kontadora dopinga skandālā", "category": "Sports", "body": "Starptautiskā Riteņbraukšanas federācija (UCI) pirmdien pieprasīja, lai Spānijas Riteņbraukšanas federācija (SRF) uzsāk disciplinārās lietas izskatīšanu pret trīskārtējo prestižā daudzdienu velobrauciena \"Tour de France\" čempionu Alverto Kontadoru, kurš pieķerts dopinga lietošanā. SRF ir divas dienas, lai informētu Kontadoru par uzsākto lietas izskatīšanu, kas jāpabeidz mēneša laikā. Galīgais šīs lietas lēmums tiks pieņemts līdz gada beigām. Kā ziņots, aizliegtā viela - klenbuterols - Kontadora organismā tika konstatēta dopinga analīzēs šī gada \"Tour de France\" laikā 21.jūlijā. Tomēr spānis uzreiz uzsvēra, ka kāds to speciāli piemaisījis viņa ēdienam. UCI apstiprināja, ka klenbuterols Kontadora organismā konstatēts \"nelielos apmēros\", tomēr tā turpina izmeklēšanu. Jau ziņots, ka Kontadora organismā konstatēta vēl viena aizliegtā viela - plastifikators, kas tiek izmantots pipešu ražošanā, kas paredzētas asins pārliešanai. Šīs vielas klātbūtne Kontadora organismā var liecināt par to, ka riteņbraucējam tika veikta asins pārliešana, lai palielinātu organisma izturību. Līdz lietas atrisināšanai Kontadoram aizliegts piedalīties jebkādās sacensībās. 27 gadus vecais Kontadors jau ir paziņojis, ka, ja gadījumā viņu atzīs par vainīgu dopinga lietošanā, tad viņš varētu beigt karjeru. Jau vēstīts, ka klenbuterola aizliegtā viela tiek lietota, lai samazinātu ķermeņa masu un lai palīdzētu atvieglot elpošanu. Tāpat klenbuterols ir pazīstams ar to, ka viņš dod papildus spēku un enerģiju. Kā ziņots, par šāda preparāta lietošanu martā tika pieķerts arī Ķīnas riteņbraucējs Fujui Li, kurš pārstāv pazīstamo komandu \"RadioShack\", kurā startē arī septiņkārtējais prestižā daudzdienu velobrauciena \"Tour de France\" uzvarētājs Lenss Ārmstrongs, kuram vēlāk tika piespriesta divu gadu diskvalifikācija, kaut eksperti bija atzinuši, ka tik mazās devās klenbuterols nepalīdz uzlabot sniegumu. LETA jau vēstīja, ka Kontadors augustā parakstīja divu gadu līgumu ar \"Saxo Bank\" komandu. Līdz šim viņš pārstāvēja Kazahstānas vienību \"Astana\".", "link": "https://www.delfi.lv/sports/news/other_kinds/cycling/uci-pieprasa-spanijas-iesaistisanos-kontadora-dopinga-skandala.d?id=35069710"},
{"title": "Spānijā antidopinga reida laikā aizturēti sportisti, treneri un mediķi", "category": "Sports", "body": "Spānijā ceturtdien notikušajā plašā antidopinga reidā policija aizturējusi augstākā līmeņa sportistus, trenerus un mediķus. Kopā aizturētas 14 personas – arī trīskārtējā pasaules čempione Marta Domingesa. Iekšlietu ministrija paziņojusi, ka reida laikā policija konfiscējusi \"iepakojumus ar asinīm\" un \"laboratoriskos piederumus asins pārliešanai\", kā arī sportā \"aizliegtās vielas\". Tiek ziņots, ka 35 gadus vecā Domingesa ir pazīstamākā no aizturētajām sportistēm. Policijas iecirknī Domingesa nopratināta. Pēc radio RNE informācijas, sportiste tiek apsūdzēta aizliegto vielu transportēšanā un nelikumīgi iegūtas naudas legalizēšanā. 2001. un 2003.gados Domingesa uzvarēja pasaules čempionātā 5000 metru skrējienā, bet 2009.gadā triumfēja 3000 metru šķēršļu skrējienā. Starp aizturētajiem ir arī Domingesas treneris Sezars Peress un vēl viens vieglatlētikas treneris Manuels Paskva Pikverass. Policija reida \"Operation Galgo\" laikā pārmeklēja mājas un ofisus vairākās vietās Spānijā – Madridē, Alikantē un Laspalmasā. Pārmeklētas Domingesas māja, bijušā kalnu riteņbraucēja lverto Leona māja un jau ar citām dopinga lietām saistītā mediķa Eufemjano Fuentesa māja. Fuentess tika uzskatīts par plašas asins dopinga sistēmas izveidotāju. Šī labi organizētā ķēde tik sagrauta 2006.gada maijā, kad policijas reidā tika konfiscēts liels daudzums aizliegto preparātu un vairāki simti asins dopinga iepakojumu. Toreiz operācijas \"Puerto\" laikā dopinga lietošanā tika pieķerti tādi slaveni riteņbraucēji kā Jans Ulrihs un Ivans Basso. Spānijas mediji norāda, ka šoreiz plašā operācija sākta pēc tam, kad septembrī uz aizdomu pamata par aizliegto vielu lietošanu tika diskvalificēts prestižā velobrauciena \"Tour de France\" uzvarētājs Alverto Kontadors. Pats riteņbraucējs apgalvoja, ka aizliegtā viela viņa organismā nonākusi pēc nekvalitatīvas gaļas ēšanas. 35 gadus vecā Domingesa nākamo sezonu bija plānojusi izlaist, jo ir stāvoklī. Tomēr spāņu vieglatlētikas veterāne vēl cerēja startēt 2012.gada Londonas olimpiskajās spēlēs. Kamēr nav noskaidroti visi šī jaunā dopinga skandāla sīkumi un pierādīta iesaistīto personu vaina, Spānijas Vieglatlētikas federācija aicinājusi ievērot nevainības prezumpciju. \"Ja tiks pierādīta viņu vaina, tad federācija nekavējoties pieņems sodus, kā to paredz likums,\" teikts paziņojumā.", "link": "https://www.delfi.lv/sports/news/other_kinds/other/spanija-antidopinga-reida-laika-aiztureti-sportisti-treneri-un-mediki.d?id=35657259"},
{"title": "Kontadoram piešķirta viena gada diskvalifikācija", "category": "Sports", "body": "Spānijas Riteņbraukšanas federācija (SRF) trešdien trīskārtējam prestižā daudzdienu velobrauciena \"Tour de France\" čempionam spānim Alverto Kontadoram piesprieda viena gada diskvalifikāciju par dopinga lietošanu. Tāpat Kontadoram, visticamāk, tiks atņemts arī pagājušā gada \"Tour de France\" uzvarētāja tituls. Pazīstamais riteņbraucējs desmit dienu laikā var sagatavot apelāciju, kuras iesniegšanas gadījumā SRF disciplinārā komiteja galīgo lēmumu Kontadora lietā paziņos 9.februārī. Kā ziņots, aizliegtā viela - klenbuterols - Kontadora organismā tika konstatēta dopinga analīzēs pagājušā gada \"Tour de France\" laikā 21.jūlijā. Jau vēstīts, ka Kontadors augustā parakstīja divu gadu līgumu ar \"Saxo Bank\" komandu. Līdz tam viņš pārstāvēja Kazahstānas vienību \"Astana\". Kā zināms, jau kopš skandāla nākšanas gaismā Kontadors apgalvo, ka klenbuterols viņa organismā nokļuvis tādēļ, ka kāds to speciāli piemaisījis viņa ēdienam. Klenbuterols tiek lietots, lai samazinātu ķermeņa masu un lai palīdzētu atvieglot elpošanu. Tāpat klenbuterols ir pazīstams ar to, ka viņš dod papildu spēku un enerģiju. Jau ziņots, ka Kontadora organismā konstatēta vēl viena aizliegtā viela - plastifikators, kas tiek izmantots pipešu ražošanā, kas paredzētas asins pārliešanai. Šīs vielas klātbūtne Kontadora organismā var liecināt par to, ka riteņbraucējam tika veikta asins pārliešana, lai palielinātu organisma izturību. Līdz galīgai lietas atrisināšanai Kontadoram aizliegts piedalīties jebkādās sacensībās. 27 gadus vecais Kontadors jau ir paziņojis, ka, ja gadījumā viņu atzīs par vainīgu dopinga lietošanā, tad viņš varētu beigt karjeru.", "link": "https://www.delfi.lv/sports/news/other_kinds/cycling/kontadoram-pieskirta-viena-gada-diskvalifikacija.d?id=36483449"},
{"title": "Bjerndālens atkal piedalīsies klasiskās slēpošanas sacensībās", "category": "Sports", "body": "Seškārtējais olimpiskais čempions biatlonā, norvēģis Ūle-Einārs Bjerndālens šai nedēlas nogalē piedalīsies pirmajā Pasaules kausa izcīņas posmā klasiskajā slēpošanā, vēsta tv2.no. „Vecums nav svarīgs, ātrums ir svarīgs,” par 36 gadus vecā Bjerndālena iekļaušanu Norvēģijas komandā teic izlases direktors Oge Skinstads.  Izlases vadība uzskata, ka Bjerndālenam ir labas izredzes kvalificēties arī pasaules čempionātam, kas nākamgad risināsies Norvēģijā.  Slēpotāju atlases sacensībās Bjerndālens uzrādījis ne pārāk labu rezultātu, taču dienu vēlāk biatlonistu konkurencē bijis ļoti ātrs un tādējādi saņēmis atļauju šajā nedēļas nogalē Zviedrijā notiekošajā Pasaules kausa izcīņas pirmajā posmā, kur startēs 15 km distancē brīvajā stilā.", "link": "https://www.delfi.lv/sports/news/winter_sports/others/bjerndalens-atkal-piedalisies-klasiskas-sleposanas-sacensibas.d?id=35200259"},
{"title": "Kontadoram atcelta diskvalifikācija; sportists jau trešdien plāno startēt sacensībās", "category": "Sports", "body": "Spānijas Riteņbraukšanas federācija (RFEC) otrdien atcēla diskvalifikāciju trīskārtējam prestižā daudzdienu velobrauciena \"Tour de France\" čempionam Alverto Kontadoram. Kā ziņots,  RFEC Kontadoram par dopinga lietošanu piesprieda viena gada diskvalifikāciju , jo pagājušā gada \"Tour de France\" laikā 21.jūlijā sportista organismā tika konstatēta aizliegtā viela klenbuterols. Kā vēsta vairāki Spānijas laikraksti, RFEC disciplinārā komiteja lēmumu par diskvalifikācijas atcelšanu pieņēma jau pagājušās nedēļas piektdienā. Kontadors ar vairākiem pierādījumiem esot pārliecinājis disciplināro komiteju, ka viņš tīšām nav lietojis aizliegtās vielas. \"Mēs varam apstiprināt, ka šī lieta ir izbeigta,\" teica Kontadora advokāts Endijs Ramoss. \"Tagad Alverto var atgriezties sacensībās un taisnība ir panākta. Starptautiskā Riteņbraukšanas federācija (UCI) var iesniegt šīs lietas apelāciju.\" Kontadors jau trešdien plāno atgriezties sacensībās, uzsākot daudzdienu velobraucienu \"Tour of Algarve\". Pagājušā gada augustā riteņbraucējs parakstīja divu gadu līgumu ar \"Saxo Bank\" komandu, bet pagājušajā sezonā viņš pārstāvēja \"Astana\" vienību. Jau ziņots, ka kopš skandāla nākšanas gaismā Kontadors apgalvoja, ka klenbuterols viņa organismā nokļuvis tādēļ, ka  kāds to speciāli piemaisījis ēdienam . Lai arī paša sportista juristi nespēja uzrādīt bojāto gaļas gabalu, visticamāk, tieši tas strādāja viņa labā. Savā aizstāvībā Kontadors izmantoja Francijas tenisista Rišāra Gaskē gadījumu, kad viņš izvairījās no diskvalifikācija par dopinga lietošanu, apgalvojot, ka šī viela viņa organismā nonāca skūpstoties ar sievieti naktsklubā. Tāpat spāņu laikraksts \"El Pais\" ziņo, ka četrus komitejas pārstāvjus spēcīgi ietekmēja Spānijas premjerministra Hosē Luisa Rodrigesa Sapatero izteikumi, kurā viņš minēja, ka nav pietiekamu pierādījumu, lai sodītu Kontadoru. Franču laikraksts \"L'Equipe\" otrdien rakstīja, ka šajā lietā ir bijušas vairākas paviršības. Piemēram, vēstule, kuru UCI sūtīja RFEC, netika nosūtīta Kontadoram un viņa pārstāvjiem. Tas bija Spānijas konstitūcijas pārkāpums, jo apsūdzētajam ir jābūt informētam par jaunumiem. Jau ziņots, ka pirmo diskvalifikāciju riteņbraucējs saņēma 2010.gada 24.augustā, tāpēc viņam šogad būtu nācies izlaist visus trīs prestižākos daudzdienu velobraucienus - \"Giro d'Italia\", \"Tour de France\" un \"Vuelta Espana\". Klenbuterols tiek lietots, lai samazinātu ķermeņa masu un lai palīdzētu atvieglot elpošanu. Tāpat klenbuterols ir pazīstams ar to, ka tas dod papildu spēku un enerģiju. Jau ziņots, ka Kontadora organismā konstatēta vēl viena aizliegtā viela - plastifikators, kas tiek izmantots pipešu ražošanā, kas paredzētas asins pārliešanai. Šīs vielas klātbūtne Kontadora organismā var liecināt par to, ka riteņbraucējam tika veikta asins pārliešana, lai palielinātu organisma izturību. Kā ziņots, pagājušajā gadā Kontadors uzvarēja \"Tour de France\" velobraucienā, bet pagaidām viņam uzvarētāja tituls vēl nav atņemts.", "link": "https://www.delfi.lv/sports/news/other_kinds/cycling/kontadoram-atcelta-diskvalifikacija-sportists-jau-tresdien-plano-startet-sacensibas.d?id=36852331"},
{"title": "Krievu biatloniste Zaiceva paziņo par karjeras beigšanu", "category": "Sports", "body": "Divkārtējā olimpiskā čempione un Krievijas biatlona izlases kapteine Olga Zaiceva svētdien, 13. martā, paziņojusi par sportistes karjeras beigšanu pēc šīs sezonas. Zaiceva paziņoja par aiziešanu no lielā sporta intervijā televīzijas kanālam \"Rossija 2\". 32 gadus vecās biatlonistes paziņojums izskanēja pēc 4x6 kilometru stafetes Hantimansijskā notiekošajā pasaules čempionātā. Krievijas četrinieks ierindojās tikai devītajā vietā, bet uzvarēja Vācijas biatlonistes. Krievijas sieviešu komanda pasaules čempionātā Hantimansijskā medaļas neguva. Sacensību sezona noslēgsies aprīlī Kamčatkā Zaiceva ir Krievijas biatlona izlasē kopš 2001. gada. Pirmo olimpisko zelta medaļu viņa izcīnīja 2006. gadā, bet otro - 2010. gadā.", "link": "https://www.delfi.lv/sports/news/winter_sports/biathlon/krievu-biatloniste-zaiceva-pazino-par-karjeras-beigsanu.d?id=37343011"},
{"title": "Sacensību laikā atlaiž Krievijas sieviešu biatlona izlases treneri", "category": "Sports", "body": "Krievijas Biatlona savienības (SBR) prezidents Mihails Prohorovs svētdien pasaules čempionāta 4x6 kilometru stafetes sacensību laikā no amata atlaida valsts sieviešu izlases vecāko treneri Anatoliju Hovancevu. Lēmumu Prohorovs paziņojis trešā etapa laikā pēc tam, kad Jekaterina Jurlova un Anna Bogalija Titoveca savos posmos bija veikušas sešus soda apļus. Mājinieces krievietes pēc diviem etapiem atradās tikai 16.vietā, kas miljardieri Prohorovu, kurš ir arī Nacionālās basketbola asociācijas (NBA) komandas Ņūdžersijas \"Nets\" īpašnieks, pamudināja pieņemt šādu lēmumu. Noslēgumā Krievijas izlase finišēja devītajā vietā. Pēc stafetes par aiziešanu no sporta pavēstīja arī izlases kapteine Olga Zaiceva. Aizvadītajā pasaules čempionātā, kas noslēdzās svētdien, Krievijas sieviešu komanda izcīnīja tikai vienu medaļu. Kā ziņots, 4x6 kilometru stafetē, pateicoties fantastiskam Magdalēnas Noineres slēpošanas ātrumam, uzvaru izrāva Vācijas izlase.", "link": "https://www.delfi.lv/sports/news/winter_sports/biathlon/sacensibu-laika-atlaiz-krievijas-sieviesu-biatlona-izlases-treneri.d?id=37344007"},
{"title": "Bjerndālens vēl negrasās pamest sportu", "category": "Sports", "body": "Titulētais norvēģu biatlonists Ūle Einārs Bjerndālene negrasās tuvāko gadu laikā pamest profesionālo sportu, vēsta norvēģu mediji. Seškārtējais olimpiskais čempions izteicies, ka gatavojas piedalīties sacensībās vēl vairākus gadus. \"Es startēšu vēl vairākus gadus, un pēc kāda laika redzēsim, uz ko es vēl esmu spējīgs,\" intervijā NRK saka 37 gadus vecais Bjerndālens. \"Visādā ziņā pagaidām es koncentrējos tikai uz savu biatlonista karjeru.\" Runas par Bjerndālena nākotnes plāniem aktualizējās pēc tam, kad viens no itāļu jaunajiem biatlonistiem Lūkass Hofers izteicās, ka viņš gribētu, lai Bjerndālens uzņemas Itālijas biatlona izlases trenera lomu. Iepriekš Bjerndālens izteicies, ka  vēloties piedalīties 2014. gada Soču ziemas Olimpiskajās spēlēs , kas viņam būtu sestās spēles karjerā.", "link": "https://www.delfi.lv/sports/news/winter_sports/biathlon/bjerndalens-vel-negrasas-pamest-sportu.d?id=37369707"},
{"title": "Līdumai 40.vieta Pasaules kausa pēdējā posmā sprintā", "category": "Sports", "body": "Latvijas biatloniste Madara Līduma ceturtdien Norvēģijā ieņēma 40.vietu Pasaules kausa izcīņas pēdējā posmā 7,5 kilometru sprintā. Vēl viena Latvijas biatloniste Žanna Juškāne ieņēma priekšpēdējo, 76.vietu. Sacensībās startēja 79 sportistes, viena nefinišēja, bet vēl viena tika diskvalificēta. Par sacensību uzvarētāju kļuva vāciete Magdalēna Noinere, kura sacensībās veica vienu soda apli. 31,3 sekundes viņai zaudēja arī vienu soda apli veikusi norvēģiete Tūre Bergere, bet trešā palika baltkrieviete Darja Domračova (divi soda apļi, +46,1 sekunde). Līduma pirmajā šaušanā bija precīza, bet šaušanā stāvus pieļāva divas kļūdas, un finišā uzvarētājai zaudēja 2:14,8 minūtes. Juškāne katrā šaušanas reizē pieļāva pa divām kļūdām, un finišā uzvarētājai zaudēja 5:27,2 sekundes. Sākotnēji Latvijas biatlonistes bija par vienu pozīciju zemāk, taču pēc sacensībām tika diskvalificēta vāciete Juliana Dolla, kas ļāva latvietēm pakāpties. Līdumai tas ļāva iegūt vienu ieskaites punktu Pasaules kausa kopvērtējumā. Pasaules kausa izcīņas kopvērtējumā pirmo vietu ar 936 punktiem saglabā somiete Kaisa Mamkarainena, 914 punkti ir Noinerei, 911 punkti – zviedrietei Helēnai Ekholmai, bet 904 punkti – Bergerai. Līduma kopvērtējumā ar 83 punktiem ieņem 53.vietu. Pie ieskaites punktiem šosezon tikušas 97 sportistes.", "link": "https://www.delfi.lv/sports/news/winter_sports/biathlon/lidumai-40vieta-pasaules-kausa-pedeja-posma-sprinta.d?id=37433523"},
{"title": "Bricim 28.vieta Pasaules kausa pēdējā posmā sprintā", "category": "Sports", "body": "Latvijas biatlona veterāns Ilmārs Bricis ceturtdien Norvēģijā izcīnīja 28.vietu Pasaules kausa pēdējā posmā 10 kilometru sprintā. Bricis kā vienīgais no Latvijas sportistiem kvalificējās iedzīšanas braucienam, jo Andrejs Rastorgujevs ieņēma 66.vietu, bet pasaules čempionātā labi nostartējušais Edgars Piksons palika tikai 75.vietā. Sacensībās startēja 92 sportisti. Par sacensību uzvarētāju kļuva vācietis Andreass Birnbahers, kurš par 10,2 sekundēm apsteidza zviedru Bjērnu Feriju un par 44 sekundēm savu tautieti Aleksandru Volfu. Visi pirmo trīs vietu ieguvēji šaušanā kļūdas nepieļāva. Bricis šaušanā bija precīzs, taču slēpojumā nebija tik ātrs un finišā uzvarētājam zaudēja 1:46,8 minūti. Rastorgujevs šaušanā kļūdījās trīs reizes (+2:56,1 minūtes), bet Piksons – divas reizes (+3:14,3 minūtes). Tādējādi Rastorgujevam un Piksonam sezona ir beigusies, jo pēdējā posmā ir palikušas tikai iedzīšanas un masu starta sacensības, kurās viņi nepiedalīsies.", "link": "https://www.delfi.lv/sports/news/winter_sports/biathlon/bricim-28vieta-pasaules-kausa-pedeja-posma-sprinta.d?id=37435669"},
{"title": "Līdumai 33.vieta Pasaules kausa pēdējā posma iedzīšanas sacensībās", "category": "Sports", "body": "Latvijas biatloniste Madara Līduma sestdien ieņēma 33.vietu Pasaules kausa izcīņas pēdējā, devītā posma desmit kilometru iedzīšanas sacensībās sievietēm. Līduma četrās šaušanās pieļāva četras kļūdas un finišā par trīs minūtēm un 29,3 sekundēm atpalika no uzvaru izcīnījušās Slovākijas pārstāvēs Anastasijas Kuzminas, kura kļūdījās trīs reizes. Tikmēr 23,1 sekundi uzvarētājai zaudēja baltkrieviete Darja Domračova, kura pieļāva piecas kļūdas, bet trešo vietu ar trim kļūdām izcīnīja Vācijas sportiste Andrea Henkele, kas uzvarētājai zaudēja 27,6 sekundes. Iedzīšanas sacensībās nestartēja vāciete Magdalēna Noinere, kura ceturtdien bija ātrākā 7,5 kilometru sprinta sacensībās. Sprintā startēja arī Žanna Juškāne, kura ierindojās 77.vietā 78 finišējušo sportistu konkurencē. Sestdien plkst.17 sāksies arī 12,5 kilometru iedzīšanas sacensības vīriešiem, kurās vienīgais Latvijas pārstāvis būs Ilmārs Bricis. Kaut desmit kilometru sprintā uzvarēja vācietis Andrēass Birnbahers, kurš tika pie pirmā panākuma Pasaules kausa posmos karjerā, tomēr iedzīšanā viņš, visticamāk, nestartēs, jo ģimenes problēmu dēļ atgriezies dzimtenē. Līdz ar to kā pirmais startēs zviedrs Bjērns Ferijs, bet Bricis trasē dosies ar 28.numuru, minūti un 37 sekundes aiz Ferija. Jau ziņots, ka pārējie latvieši sprintā labāko 60 sportistu vidū nespēja iekļūt un nekvalificējās iedzīšanai. Andrejs Rastorgujevs finišēja 66.vietā, bet pagājušajā nedēļā pasaules čempionātā ļoti sekmīgi startējušais Edgars Piksons ierindojās 75.pozīcijā. Posms un Pasaules kausa sezona noslēgsies svētdien, kad dāmas un kungi sacentīsies masu starta distancē. Šajās sacensībās Latvijas sportisti, visticamāk, nestartēs. Kā ziņots, Piksons par sevi skaļāk lika runāt šī gada pasaules čempionātā, kur viņš pārsteidzoši izcīnīja astoto vietu desmit kilometru sprintā, tad ieņēma 20.vietu 12,5 kilometru iedzīšanā, bet 20 kilometru sacensībās finišēja 38.pozīcijā. Savukārt pēc tam Piksons veica pirmo posmu Latvijas izlasē 4x7,5 kilometru stafetē, savu etapu beidzot sestajā vietā, bet 15 kilometru distancē ar masu startu Piksons ieņēma 21.pozīciju.", "link": "https://www.delfi.lv/sports/news/winter_sports/biathlon/lidumai-33vieta-pasaules-kausa-pedeja-posma-iedzisanas-sacensibas.d?id=37472653"},
{"title": "Bricim 49.vieta Pasaules kausa pēdējā posma iedzīšanas sacensībās", "category": "Sports", "body": "Latvijas biatlonists Ilmārs Bricis sestdien ieņēma 49.vietu Pasaules kausa izcīņas pēdējā, devītā posma 12,5 kilometru iedzīšanas sacensībās vīriešiem. Bricis četrās šaušanās pieļāva septiņas kļūdas un finišā par piecām minūtēm un 3,7 sekundēm atpalika no uzvaru izcīnījušā norvēģa Ēmila Hegles Svensena, kurš kļūdījās trīs reizes. Tikai 0,6 sekundes uzvarētājam zaudēja cits norvēģis Tarjeijs Bē, bet trešais palika Francijas biatlonists Martēns Fursāds, kurš Svensenam zaudēja 7,3 sekundes. Bē un Fursāds šaušanās pieļāva pa vienai kļūdai. Pārējie latvieši sprintā labāko 60 sportistu vidū nespēja iekļūt un nekvalificējās iedzīšanai. Andrejs Rastorgujevs finišēja 66.vietā, bet pagājušajā nedēļā pasaules čempionātā ļoti sekmīgi startējušais Edgars Piksons ierindojās 75.pozīcijā. Jau vēstīts, ka sestdien desmit kilometru iedzīšanas sacensībās sievietēm Madara Līduma ieņēma 33.vietu, bet uzvaru izcīnīja Slovākijas pārstāve Anastasija Kuzmina. Sprintā startēja arī Žanna Juškāne, kura ierindojās 77.vietā 78 finišējušo sportistu konkurencē. Posms un Pasaules kausa sezona noslēgsies svētdien, kad dāmas un kungi sacentīsies masu starta distancē. Šajās sacensībās Latvijas sportisti, visticamāk, nestartēs. Kā ziņots, Piksons par sevi skaļāk lika runāt šī gada pasaules čempionātā, kur viņš pārsteidzoši izcīnīja astoto vietu desmit kilometru sprintā, tad ieņēma 20.vietu 12,5 kilometru iedzīšanā, bet 20 kilometru sacensībās finišēja 38.pozīcijā. Savukārt pēc tam Piksons veica pirmo posmu Latvijas izlasē 4x7,5 kilometru stafetē, savu etapu beidzot sestajā vietā, bet 15 kilometru distancē ar masu startu Piksons ieņēma 21.pozīciju.", "link": "https://www.delfi.lv/sports/news/winter_sports/biathlon/bricim-49vieta-pasaules-kausa-pedeja-posma-iedzisanas-sacensibas.d?id=37475599"},
{"title": "Mekereinene izcīna uzvaru Pasaules kausa izcīņas biatlonā kopvērtējumā", "category": "Sports", "body": "Somijas biatloniste Kaisa Mekereinena svētdien Pasaules kausa izcīņas biatlonā noslēdzošajās sacensībās Norvēģijas pilsētā Holmenkollenē nodrošināja uzvaru kopvērtējumā, savā īpašumā iegūstot Lielo kristāla globusu. Mekereinena svētdien notikušajās 12,5 kilometru masu starta sacensībās ar četrām šaušanā pieļautām kļūdām ierindojās 15.vietā, taču tas viņai neliedza nosargāt kopvērtējuma pirmo vietu. Sacensībās ar laiku 36 minūtes un 13 sekundes un trijām kļūdām šautuvē uzvarēja Baltkrievijas pārstāve Darja Domračova, kurai finišā 16 sekundes zaudēja Anna Bogalija Titoveca no Krievijas, kas kļūdījās vienu reizi. Trešajā vietā ar vienu kļūdu ierindojās vēl viena krieviete Olga Zaiceva, kas uzvarētājai zaudēja 25 sekundes. Kā ziņots, Zaiceva jau ir paziņojusi par karjeras beigām. Mekereinena uzvarētājai piekāpās par divām minūtēm un 1,7 sekundēm. Latvijas biatlonistes šajās sacensībās nepiedalījās. Tādējādi Pasaules kausa kopvērtējumā ar 1005 punktiem uzvarēja Mekereinena, bet otrā ar 972 punktiem palika Vācijas sportiste Andrea Henkele, kas svētdien izcīnīja ceturto vietu. Trešajā vietā ar 971 punktu ierindojās zviedriete Helēna Ēkholma, kura šoreiz finišēja septītajā pozīcijā. Mekereinena Lielo Kristāla globusu ieguva pirmo reizi karjerā, bet, jau ziņots, ka iepriekš somiete sev nodrošināja Mazo kristāla globusu iedzīšanas disciplīnā. Tikmēr Latvijas pārstāvē Madara Līduma ar 90 punktiem Pasaules kausa kopvērtējumā ieņēma 51.vietu.", "link": "https://www.delfi.lv/sports/news/winter_sports/biathlon/mekereinene-izcina-uzvaru-pasaules-kausa-izcinas-biatlona-kopvertejuma.d?id=37491163"},
{"title": "Bē nosargā pārsvaru un triumfē Pasaules kausa izcīņas kopvērtējumā", "category": "Sports", "body": "Par Pasaules kausa izcīņas biatlonā kopvērtējuma uzvarētāju un Lielā kristāla globusa īpašnieku svētdien kļuva jaunais Norvēģijas pārstāvis Tarjeijs Bē. Svētdienas 15 kilometru masu starta sacensībās, kas bija sezonas noslēdzošās sacensības, Bē ar četrām kļūdām šaušanā izcīnīja astoto vietu, nosargājot iepriekš iekrāto pārsvaru kopvērtējuma galvgalī. Uzvaru svētdien izcīnīja cits norvēģis Ēmila Hegle Svensens, kas ar divām kļūdām šaušanā finišēja pēc 39 minūtēm un 7,6 sekundēm. Otrajā vietā 0,4 sekundes aiz Svensena ar vienu kļūdu ierindojās krievs Jevgēņijs Ustjugovs, bet trešais arī ar vienu kļūdu palika titulētais norvēģis Ūle Einārs Bjērndālens, kurš uzvarētājam zaudēja desmit sekundes. Latvijas pārstāvji šajās sacensībās nepiedalījās. Pasaules kausa kopvērtējumā pirmo vietu ar 1110 punktiem izcīnīja Bē, tikai par pieciem punktiem apsteidzot Svensenu. Savukārt trešais ar 990 punktiem palika Francijas biatlonists Martēns Fursāds Latvijas sportists Ilmārs Bricis ar 100 punktiem kopvērtējumā ieņēma uz 55.vietu, Edgars Piksons ar 85 punktiem izcīnīja 60.vietu, bet Andrejs Rastorgujevs ticis pie 46 punktiem, kas viņam dod 71.vietu. Kā ziņots, Pasaules kausa izcīņas noslēdzošā posma ietvaros augstvērtīgāko rezultātu uzrādīja Bricis, kas sprinta sacensībās izcīnīja 28.vietu. Kā ziņots, Piksons par sevi skaļāk lika runāt šī gada pasaules čempionātā, kur viņš pārsteidzoši izcīnīja astoto vietu desmit kilometru sprintā, tad ieņēma 20.vietu 12,5 kilometru iedzīšanā, bet 20 kilometru sacensībās finišēja 38.pozīcijā. Savukārt pēc tam Piksons veica pirmo posmu Latvijas izlasē 4x7,5 kilometru stafetē, savu etapu beidzot sestajā vietā, bet 15 kilometru distancē ar masu startu Piksons ieņēma 21.pozīciju.", "link": "https://www.delfi.lv/sports/news/winter_sports/biathlon/be-nosarga-parsvaru-un-triumfe-pasaules-kausa-izcinas-kopvertejuma.d?id=37495023"},
{"title": "Ilmārs Bricis uzvar 38 km distancē 'Mammadaba' slēpojumā", "category": "Sports", "body": "Latvijas biatlonists Ilmārs Bricis uzvarējis \"Mammadaba\" slēpojuma garākajā, 38 km distancē. Finišā Bricis tikai par piecām sekundes desmitdaļām pārspējot otrās vietas ieguvēju, Valdi Ukinu, bet trešajā vietā ierindojās cits Latvijas olimpietis, slēpotājs Jānis Hermanis. Sieviešu konkurencē uzvarēja Inese Zvirgzdiņa. Garākajā slēpojuma distancē piedalījās 66 slēpotāji. 19 km distancē uzvarēja Rūdolfs Kļaviņš, ātrākā sieviešu konkurencē bija Ieva Cēderštrēma, kura kopvērtējumā ierindojās 15. vietā. Šajā kategorijā startēja 150 slēpotāju.", "link": "https://www.delfi.lv/sports/news/tautas-sports/ilmars-bricis-uzvar-38-km-distance-mammadaba-slepojuma.d?id=37071193"},
{"title": "Bricis: sezonas otrajā pusē pietrūka motivācijas", "category": "Sports", "body": "Latvijas pieredzējušajam biatlonistam Ilmāram Bricim šīs sezonas otrajā pusē brīžiem pietrūcis motivācijas startēt, intervijā Latvijas Televīzijas (LTV) raidījumam \"Sporta studija 19:30\" otrdien pastāstīja pats sportists. 40 gadus vecais Bricis šomēnes aizvadītajā pasaules čempionātā bija vecākais dalībnieks, tomēr, neskatoties uz to, viņš 10 kilometru sprinta sacensībās izcīnīja 20.vietu. Tik augstu rezultātu viņš šosezon nebija sasniedzis nevienā Pasaules kausa posmā. \"Šo sezonu biju gaidījis labāku. Sezonas otrajā pusē pats nebiju labākajā formā, un man arī pietrūka motivācijas, jo bija nogurums no visa - trenēties bez trenera ir ļoti grūti gan fiziski, gan psiholoģiski,\" stāstīja Bricis. \"Visām komandām ir vismaz 2-3 treneri, nerunājot par masieriem, tehnisko personālu un smērētājiem. Visi šie sīkumi beigās veido rezultātu.\" Kā ziņots, starpsezonā par Latvijas izlašu galveno treneri tika apstiprināts Intars Berkulis, bet par treneri strādā Jēkabs Nākums. \"Jēkabs sezonas beigās bija kļuvis par daudz labāku treneri. Viņš ļoti gribēja un centās palīdzēt, kā vien varēja,\" stāstīja Bricis. Pasaules čempionātā Latvijas biatlonisti pat startēja katrs citas krāsas sporta tērpā, un Bricis uzsvēra, ka tā bija neizdarība. \"Šo jautājumu varēja sakārtot arī bez lieliem līdzekļiem. Šis moments nebija nostrādāts no Biatlona federācijas puses. Tomēr, neskatoties uz visām problēmām, komandā atmosfēra ir normāla,\" uzsvēra veterāns. Kā ziņots,  pasaules čempionātā sensāciju sagādāja Edgars Piksons, kurš sprintā izcīnīja astoto vietu . Pirms šī pasaules čempionāta viņš Pasaules kausa posmos tikai reizi bija ticis pie punktiem. \"Nevaru teikt, ka man Edgara rezultāts ir milzīgs pārsteigums, jo pirms pasaules čempionāta daudz trenējāmies kopā, tomēr biju ļoti priecīgs par viņa rezultātu,\" uzsvēra Bricis. Tāpat Bricis pastāstīja, ka Latvijas sportistiem joprojām iespēju robežās palīdz ilggadējais komandas treneris Vitālijs Urbanovičs, kurš šogad strādā ar Ukrainas komandu. \"Viņš palīdz, cik var, tomēr nevar visu laiku būt kopā ar mums - ukraiņi to nesaprastu, un viņam pašam arī nav tik daudz laika.\" Bricis uzsvēra, ka šis ir pēdējais brīdis ko darīt, ja sabiedrība vēlas, lai biatlons Latvijā turpinās. \"Nākamo sezonu biatlons piedzīvos, bet ir pēdējais mirklis kaut ko darīt, lai tas ietu uz augšu, jo pasaulē līmenis ir stipri izaudzis, tas ir viens no ziemas populārākajiem sporta veidiem, un bagātajām komandām naudas līdzekļi ir milzīgi,\" stāstīja Bricis. Pieredzējušais biatlonists pagaidām nedomā par 2014.gada Soču Olimpiskajām spēlēm un nav pilnīgi drošs arī par nākamo gadu. \"Domāju labākajā gadījumā par nākamo gadu. Teorētiski es varētu aizbraukt uz Sočiem, bet nezinu, vai man to gribēsies darīt braukšanas pēc,\" uzsvēra Bricis. \"Jau tagad brīžiem liekas, ka nav jēgas startēt.\" Bricis savas karjeras laikā ir izcīnījis divas bronzas medaļas pasaules čempionātos, pēdējā no tām bija 2005.gadā Hohfilcenē.", "link": "https://www.delfi.lv/sports/news/winter_sports/biathlon/bricis-sezonas-otraja-puse-pietruka-motivacijas.d?id=37542135"},
{"title": "Nākamajā sezonā PK izcīņā biatlonā visi posmi norisināsies Eiropā", "category": "Sports", "body": "Nākamajā sezonā Pasaules kausa (PK) izcīņā biatlonā visi deviņi posmi norisināsies Eiropā, paziņojusi Starptautiskā Biatlona savienība (IBU). PK izcīņa sāksies 28. novembrī ar sacensībā Esterzundā (Zviedrijā), bet noslēgsies 18. martā ar sacensībām Hantimansijskā (Krievijā). PK posmi notiks arī Hohfilcenē (Austrijā), Anesī (Francijā), Oberhofā (Vācijā), Novemeeto (Čehijā), Antholcā-Anterselvā (Itālijā), Kontiolahti (Somijā) un Holmenkolenā (Norvēģijā). Aizvadītajā sezonā divi PK posmi notika Ziemeļamerikā, bet 2011./2012. gada sezonā tos aizstās sacensības Anesī un Novemesto. Pasaules čempionāts biatlonā no 27. februāra līdz 11. martam risināsies Rūpoldingā (Vācijā).", "link": "https://www.delfi.lv/sports/news/winter_sports/biathlon/nakamaja-sezona-pk-izcina-biatlona-visi-posmi-norisinasies-eiropa.d?id=37660883"},
{"title": "Nedēļas nogalē Madonā risināsies šī gada lielākās slēpošanas sacensības", "category": "Sports", "body": "Nedēļas nogalē, 18. februārī Madonas slēpošanas un biatlona sporta bāzē \"Smeceres sils\" norisināsies šī gada lielākās slēpošanas sacensības – \"SPORT2000 Tautas slēpojums \"Madona\"\". Pasākums norisināsies slēpošanas un biatlona sporta bāzē Smeceres sils, kas atrodas 2km attālumā no Madonas pilsētas. Skaista, ainaviska vieta, kur satiekas kalni ar līdzenumiem - dalībniekiem nodrošinās aizraujošu slēpošanu. Slēpojuma trase virzīsies pa meža takām, apmetot loku pie Smeceres kroga, kur sacensību dalībniekiem tiks nodrošināta gan dzirdināšana, gan vieglas uzkodas. Pēc tam distance virzīsies atpakaļ uz sporta bāzi Smeceres sils ar finišu slēpošanas un biatlona stadionā. Atkarībā no fiziskās sagatavotības būs iespēja izvēlēties savām spējām un vēlmēm atbilstoša garuma distanci. Pasākums plānots tā, lai interesanti būtu sportisku ģimeņu visu vecumu locekļiem. Būs gan 19 km, gan 12 km distances, arī 3 km lielākiem bērniem, 300 līdz 600 metru garas distances bērnu grupām.  Sacensību programma:  10:00 - 12:20 Dalībnieku ierašanās, reģistrācija, distances apskate un iesildīšanās 11:40 Bērnu starts 12:30 Starts meistarības klasei (vīrieši, izņemot V12, V15) - 19 km 12:33 Starts meistarības klasei (sievietes, izņemot S12, S15) - 19 km 13:00 Starts S15, V15 un veselības klasei - 12 km 13:10 Starts S12, V12 - 3 km 15:00 Apbalvošana Sacensību dalībniekiem tiks piedāvāta arī slēpju noma un profesionāls slēpju sagatavošanas serviss. Neizpaliks karsta tēja un putra spēku atjaunošanai. Vērtēšana sacensībās notiks pa vecuma grupām sievietēm un vīriešiem. Godalgotās vietas tiks apbalvotas ar SPORT 2000 sarūpētām balvām.  Iepriekšējā pieteikšanās sacensībām ir līdz 16. februārim plkst. 24:00. Pieteikties var: -   www.sportlat.lv un www.sport2000.lv, aizpildot pieteikšanās formu; -   visos SPORT2000 veikalos Latvijā (Rīgā, Siguldā, Liepājā, Valmierā, Daugavpilī); -   veikalā \"Maratons\" Brīvības ielā 155/2, Rīga; -   SPORTLAT birojā - Ganību dambis 25D, Rīga, Tālr.: 67291526; -   Sacensību dienā - sacensību reģistratūrā no plkst. 10:00", "link": "https://www.delfi.lv/sports/news/tautas-sports/nedelas-nogale-madona-risinasies-si-gada-lielakas-sleposanas-sacensibas.d?id=42127389"},
{"title": "Briest dopinga skandāls arī Etiopijas vieglatlētikā", "category": "Sports", "body": "Vairāki augsta līmeņa  Etiopijas  vieglatlēti tiek turēti aizdomās par aizliegto preparātu lietošanu, ziņo aģentūra AP. Aizdomas krīt uz kopumā deviņiem etiopiešu skrējējiem, no kuriem pieci ir augstas klases sportisti. Viņu vārdi pagaidām netiek atklāti. Šo deviņu sportistu lietu jau ir nodota Starptautiskajai  Vieglatlētikas  federācijai ( IAAF ) un Pasaules Antidopinga aģentūrai ( WADA ). 2015. gada pasaules čempionātā Pekinā Etiopijas vieglatlēti izcīnīja kopumā astoņas medaļas - trīs zelta, trīs sudraba un divas bronzas. Visas tika iegūtas skriešanas disciplīnās - maratonā sievietēm un vīriešiem, 5000 metru skrējienā abiem dzimumiem un 10 000 metru distancē sievietēm. Kā zināms,  Krievijas Vieglatlētikas federācija par dopinga pārkāpumiem jau ir diskvalificēta , un  līdzīgs liktenis draud arī Kenijai , kuras  vieglatlētikas saimniecībā atklāti jauni pārkāpumi vadības līmenī .", "link": "https://www.delfi.lv/sports/news/other_kinds/atlethics/briest-dopinga-skandals-ari-etiopijas-vieglatletika.d?id=47129881"},
{"title": "Madonas tautas slēpojumā uzvaras izcīna Muižnieks un Glāzere", "category": "Sports", "body": "Ar sacensībām Madonā, 18. februārī noslēdzās tradicionālais tautas slēpojums – SPORT2000 Tautas slēpojums „Madona”, kas ik gadus vienuviet pulcē vairākus simtus distanču slēpotājus - profesionāļus un amatierus. Visas dienas garumā, lieliskos ziemas apstākļos, skaistā Madonas apkārtnes daba kopumā pulcēja 445 dalībniekus. Absolūtajā vērtējumā vīriešu konkurencē 19 kilometru garajā distancē uzvaru izcīnīja Oskars Muižnieks no Alūksnes, kas distanci veica 47:46,55 minūtēs. Aiz viņa palika Raivis Zīmelis un Kārlis Vanags. Tikmēr sieviešu konkurencē tādā pašā distancē uzvarēja Līga Glāzere no Vecpiebalgas, noslēpojot trasi 56:13,90 minūtēs. Viņa apsteidza Inesi Zvirgzdiņu un Ievu Cēderštrēmu. Sacensības norisinājās slēpošanas un biatlona sporta bāzē \"Smeceres sils\". Slēpojuma trase virzījās pa meža takām, apmetot loku pie Smeceres kroga, tur sacensību dalībniekiem tika nodrošināta gan dzirdināšana, gan vieglas uzkodas. Pēc tam distance virzījās atpakaļ uz sporta bāzi \"Smeceres sils\" ar finišu slēpošanas un biatlona stadionā. Atkarībā no fiziskās sagatavotības bija iespēja izvēlēties savām spējām un vēlmēm atbilstošas garuma distances - 19 km, 12km vai 3km distances, bērniem 300 līdz 600 m.", "link": "https://www.delfi.lv/sports/news/tautas-sports/madonas-tautas-slepojuma-uzvaras-izcina-muiznieks-un-glazere.d?id=42143122"},
{"title": "Mildronāta lietošanā pieķerti jau 60 sportisti", "category": "Sports", "body": "Vairāk nekā 60 profesionālu sportistu šogad pieķerti mildronāta jeb meldonija lietošanā, atsaucoties uz antidopinga aģentūru pārstāvjiem, vēsta \"The New York Times\". Starp šiem atlētiem ir arī olimpisko spēļu medaļnieki un pasaules čempioni. Kā daudzkārt ziņots, meldonijs kopš 2016. gada sākuma iekļauts Pasaules Antidopinga aģentūras (WADA) aizliegto preparātu sarakstā. \"Attiecībā uz pozitīvu meldonija analīžu skaitu es jums varu atklāt, ka pirmdien tie bija 60 nelabvēlīgi gadījumi, bet skaits tupina pieaugt,\" medijam sacījis WADA runasvīrs Bens Nikolss. Daudzu sportistu vārdi un lietas pagaidām nav publiskas, jo tiek noskaidroti visi apstākļi. Iepriekšējos gados veiktā monitoringā atbildīgās iestādes noskaidrojušas, ka 17% Krievijas un 2,2% pasaules atlētu lieto Latvijā radīto mildronātu, iepriekš vēstīja ārvalstu mediji. \"Mēs neesam pārsteigti par šo situāciju, kad kāda viela tiek iekļauta sarakstā un pēkšņi parādās pozitīvas analīzes. Viela sarakstā tika iekļauta, jo tā tikusi lietota un to joprojām lieto, lai uzlabotu sniegumu. Tāpēc sākotnēji vielas lietošanu monitorējām 12 mēnešus,\" skaidro WADA ģenerāldirektors Deivids Hovmans. \"Par to plaši brīdinājām. 2014. gadā, iekļaujot meldoniju monitorējamo vielu sarakstā, mēs devām brīdinājām - hei, esiet uzmanīgi!. Viņi tādi nebija.\" Tomēr visu vainu uz sportistiem amatpersona nevēlējās novelt. Jau ziņots, ka kopš 2016. gada 1. janvāra  WADA  aizliegto preparātu sarakstā iekļauts meldonijs, kas ir  Latvijā plaši zināmā mildronāta sastāvā.  Tomēr šo nepilnu divarpus mēnešu laikā meldonija  pēdas atrastas vairāk nekā 10 sportistu asinīs , bet skaļākais skandāls saistīts ar  Krievijas tenisa zvaigzni Mariju Šarapovu.", "link": "https://www.delfi.lv/sports/news/other_kinds/other/mildronata-lietosana-piekerti-jau-60-sportisti.d?id=47170713"},
{"title": "Dopinga skandāls ap Krieviju: IAAF prezidents šokā, krievi 'uzmet lūpu'", "category": "Sports", "body": "Pēc sensacionālā Pasaules Antidopinga aģentūras ( WADA ) izmeklēšanas komisijas ziņojuma un  aicinājuma diskvalificēt Krievijas Vieglatlētikas federāciju (KVF) , pasaules sporta sabiedrībā ir \"sacēlusies vētra\" - Starptautiskā Vieglatlētikas federācija ( IAAF ) ir šokā, bet Krievijas sporta ministrs piedraudējis vispār likvidēt antidopinga aģentūras valstī. \"Tas ir šoks mums visiem,\" intervijā TV kanālam \"Chanel4\" par WADA komisijas ziņojumu saka IAAF prezidents Sebastjans Koe. \"Ir jāsaprot, kā tas varēja notikt. Es esmu atbildīgs par notiekošo un izdarīšu visu, lai labotu situāciju. No Krievijas esmu pieprasījis līdz nedēļas beigām iesniegt skaidrojumu par apsūdzībām. Piektdien sasauksim padomi un apspriedīsim iespējamās sankcijas.\" IAAF prezidents ieteicis KVF labprātīgi atteikties no dalības IAAF sacensībās, savukārt WADA aicinājusi Starptautisko Olimpisko komiteju ( SOK ) nepieņemt no KVF un Krievijas Olimpiskās komitejas (KOK) nekādus pieteikumus attiecībā uz vieglatlētiku, līdz KVF netiks atzīta par atbilstošu WADA kodeksam. Pa to laiku Krievijas sporta ministrs Vitālijs Mutko aizstāvējis ziņojumā piesaukto Maskavas antidopinga centru, kam WADA ziņojumā tiek pārmesta Krievijas sportistu dopinga analīžu rezultātu slēpšana un provju iznīcināšana, un piedraudējis, ka dopinga laboratorijām var vispār likvidēt finansējumu. \"Savādi dzirdēt apvainojumus, adresētus Maskavas Antidopinga laboratorijai, kas nupat pirms pieciem mēnešiem strādāja peldēšanas sporta čempionātā un mēs saņēmām atzīmi \"seši\", nevis \"pieci\",\" sarunā ar izdevumu \"Sport Ekspress\" norāda Mutko. \"Jau pirms vairākiem gadiem teicu, ka esmu gatavs pieņemt darbā ārzemju speciālistus, kas strādātu katrā laboratorijas posmā un izdarītu secinājumus, ka tā atbilst visām prasībām un nepieciešamajam līmenim. Ja šo sistēmu vajag likvidēt, mēs ar prieku to izdarīsim. Pārstāsim veikt maksājumus, pārtrauksim finansēt Krievijas Antidopinga aģentūru, Maskavas Antidopinga laboratoriju. Ieekonomēsim līdzekļus, Jo viss, ko mēs darām, vienmēr izrādās slikti.\" Mutko norāda, ka WADA ziņojumā neesot nekādu jaunu faktu, secinājumu, kas Krievijas pusei būtu pārsteigums. Viss esot tādā pat stilā \"kā  ARD filmā \". \"Dopinga provju iznīcināšana notiek ar WADA ziņu, atbilstoši ieteikumiem,\" saka Krievijas sporta ministrs. \"Ir konkrēta procedūra, tiek norādīts, kura perioda proves ir jāsaglabā, par pārējām norāžu nebija un tās tika iznīcinātas. Tā ir jādara visiem. Glabāt proves pa 10 gadiem - tas ir muļķīgi. Dopinga pārbaude notiek šai mirklī. Pārbaudījāt - pasniedziet medaļu un uz redzēšanos! Kāpēc visu laiku pie tā atgriezties.\" Otrdien Krievijas Sporta ministrija ir izplatījusi oficiālu paziņojumu par WADA izmeklēšanas komisijas ziņojumu. \"Komisija ir izdarījusi lielu darbu, kura rekomendācijas palīdzēs Krievijai uzlabot antidopinga sistēmu,\" teikts paziņojumā. \"Nepieciešams norādīt, ka izmeklēšanas komisijas ziņojums no informācijas, ko izplata žurnālisti un atsevišķas personas, atšķiras ar pārbaudītiem faktiem un pierādījumiem, un tieši uz tiem mēs aicinām balstīties WADA. Krievijas Sporta ministrija ar cieņu attiecas pret WADA izmeklēšanas komisijas locekļiem, taču neuzskata, ka viņu kompetencē būtu noteikt starptautisko sporta organizāciju tālākās darbības.\" \"Daudzi punkti ziņojumā nebija negaidīti. Mēs pilnībā pārzinām problēmas Krievijas Vieglatlētikas federācijā un no savas puses esam darījuši visu, lai situāciju labotu: KVF ir jauna vadība, jauns galvenais treneris, notiek treneru sastāva atjaunināšana. Tādus pat soļus Krievijas Sporta ministrija gaida arī no IAAF, kuras jaunā vadība ir paudusi stingru nostāju cīņā pret dopingu un ir gatava sadarbībai,\" teikts paziņojumā. \"Uzskatām par nepieciešamu norādīt, ka visu lielāko sporta sacensību laikā, kas aizvadītas Krievijā, darbam Maskavas antidopinga laboratorijā un par dopingkontroles inspektoriem tika piesaistīti ārzemju speciālisti un augsti kvalificēti SOK un IAAF novērotāji. Nevienam no kompetento starptautisko organizāciju pārstāvjiem neradās šaubas par organizācijas caurspīdīgumu un dopinga pārbaužu veikšanu,\" norāda Krievijas Sporta ministrija.", "link": "https://www.delfi.lv/sports/news/other_kinds/other/dopinga-skandals-ap-krieviju-iaaf-prezidents-soka-krievi-uzmet-lupu.d?id=46698121"},
{"title": "ASV riteņbraucējs Finnijs kļūst par pasaules čempionu individuālajā braucienā U-23 grupā", "category": "Sports", "body": "Amerikānis Teilors Finnijs trešdien Austrālijā kļuva par pasaules čempionu braucienā ar atsevišķu startu sportistiem, kas nav vecāki par 23 gadiem, bet Emma Pūlija no Lielbritānijas - sieviešu sacensībās. Divkārtējais pasaules čempions iedzīšanas braucienā trekā Finnijs pasaules čempionāta pirmajā dienā divus apļus kalnainā distancē pa 15,9 km, kopā 31,8 km veica 42 minūtēs un 50 sekundēs. Sudraba medaļu ieguva kādreizējais pasaules junioru čempions, austrālietis Luks Darbridžs, kurš atpalika divas sekundes, bet bronzu - vācietis Marcels Kitels, kurš atpalika 24 sekundes. 22,9 km braucienā ar atsevišķu startu sievietēm triumfējušās Pūlijas laiks bija 32 minūtes un 48 sekundes. Otrā, zaudējot 15 sekundes, palika Judīte Arndta no Vācijas, bet trešā -Linda Vilumsena no dānijas, kas atpalika 15,8 sekundes.", "link": "https://www.delfi.lv/sports/news/other_kinds/cycling/asv-ritenbraucejs-finnijs-klust-par-pasaules-cempionu-individualaja-brauciena-u-23-grupa.d?id=34333187"},
{"title": "Par dopinga lietošanu uz gadu diskvalificēta ukraiņu biatloniste Hvostenko", "category": "Sports", "body": "Par dopinga lietošanu uz vienu gadu diskvalificēta Ukrainas biatlona izlases dalībniece Oksana Hvostenko, informē Starptautiskā Biatlona savienība (IBU). Sportistes analīzēs tika konstatēts aizliegtais preparāts efedrīns, un viņa nenoliedza tā lietošanu. Hvostenko paskaidroja, ka viņa pieņēmusi pretklepus sīrupu \"Bronholitīns\", kura sastāvā bijis efedrīns, bet sportiste to nav zinājusi. Savukārt Ukrainas izlases ārsts nav zinājis, ka Hvostenko šo sīrupu lietojusi sacensību laikā. Ārsts gan ieteicis to lietot, taču pirms sacensībām pieļaujamais lietošanas apjoms ir ne vairāk kā 10 miligrami. Pozitīvas bija Hvostenko 13.martā pasaules čempionātā nodotās analīzes pēc stafetes sacensībām. A proves pārbaude notika martā Ķelnē, turpat aprīlī tika pārbaudīta arī B prove. Sportiste diskvalificēta līdz 2012. gada 12. martam, bet 21 dienas laikā viņa, IBU, Starptautiskā Olimpiskā komiteja (SOK) vai Vispasaules Antidopinga aģentūra (WADA) var iesniegt apelāciju.", "link": "https://www.delfi.lv/sports/news/winter_sports/biathlon/par-dopinga-lietosanu-uz-gadu-diskvalificeta-ukrainu-biatloniste-hvostenko.d?id=40056705"},
{"title": "Bijušajam Austrijas distanču slēpošanas un biatlona trenerim piespriests 15 mēnešu cietumsodu", "category": "Sports", "body": "Bijušais Austrijas distanču slēpošanas un biatlona treneris Valters Maijers par aizliegto vielu piegādāšanu vairākiem sportistiem saņēmis 15 mēnešu ilgu cietumsodu. Speciālists slēpotājiem aizliegtos preparātus piegādājis laika posmā no 2005.gada līdz 2009.gada februārim un šajās darbībās tika apsūdzēts pēc tam, kad 2008.gadā stājās spēkā Austrijas antidopinga likums. Cits apsūdzētais, kura pilnais vārds netiek atklāts un kurš tiek saukts par Karlu Haincu R., liecināja, ka viņš darbojies kā vidusslāņa cilvēks, kurš Maijeram piegādājis tādas dopinga vielas kā augšanas hormonus un eritropoetīnu jeb EPO.  Kā stāstīja Karls Haincs R., tad, tuvojoties 2006.gada Turīnas olimpiskajām spēlēm, EPO bija jāpiegādā daudz vairāk. Šis gadījums kulminācijas punktu sasniedza, kad Itālijas policija atrada izmantotas šļirces, asins maisiņu un sniegumu uzlabojošas vielas. Trešdien šīs lietas ietvaros liecības sniedza bijušais Austrijas slēpošanas federācijas prezidents Johaness Obererlahers un cits organizācijas pārstāvis. Obererlahers atklāja arī, ka slēpotājs Kristians Hofmans pirms uzvaras 2002.gada Soltleiksitijas olimpisko spēļu 30 kilometru slēpojumā veica asins pārliešanu. Starptautiskā Olimpiskā komiteja (SOK) Hofmana lietu izskatīs turpmākā izmeklēšanā.", "link": "https://www.delfi.lv/sports/news/winter_sports/biathlon/bijusajam-austrijas-distancu-sleposanas-un-biatlona-trenerim-piespriests-15-menesu-cietumsodu.d?id=40173075"},
{"title": "Krievu biatlonists Čudovs izlaidīs nākamo sezonu", "category": "Sports", "body": "Viens no vadošajiem Krievijas biatlonistiem, trīskārtējais pasaules čempions Maksims Čudovs traumas dēļ izlaidīs visu nākamo sezonu, turklāt pastāv iespēja, ka viņš varētu arī beigt savas sporta gaitas, vēsta vietējie mediji. \"Pēc aizvadītās sezonas Maskavā veicu izmeklēšanu, un ārsti man noteica neiepriecinošu diagnozi: mugurkaula iekaisums,\" skaidro sportists. \"Septembrī lidoju uz Frankfurti, kur notiks jau trešā izmeklēšana. Varianti ir divi: pirmais - viss ir garām un varu uzsākt vieglus treniņus, otrais - viss ir tik nopietni, ka labāk ir pārtraukt sportot un pilnībā atteikties no fiziskām slodzēm.\"  Pat ja ārsti Čudovam atļaus atsākt treniņus, šai sezonai viņš vairs nepagūs sagatavoties, tādējādi to izlaidīs.", "link": "https://www.delfi.lv/sports/news/winter_sports/biathlon/krievu-biatlonists-cudovs-izlaidis-nakamo-sezonu.d?id=40459975"},
{"title": "Norvēģijas biatlonists Bjerndālens piedalīsies slēpojumā uz Ziemeļpolu", "category": "Sports", "body": "Norvēģijas biatlonists Ūle Einārs Bjerndālens, kurš pagājušajā nedēļā beidza startu Pasaules kausa posmā, iecerējis piedalīsies labdarības nolūkos rīkotajā slēpojumā uz Ziemeļpolu. informē \"Aftenposten\".", "link": "https://www.delfi.lv/sports/news/tautas-sports/norvegijas-biatlonists-bjerndalens-piedalisies-slepojuma-uz-ziemelpolu.d?id=14019480"},
{"title": "Šaubas raisa vēl viena 'Tour de France' čempiona Kontadora analīze", "category": "Sports", "body": "Velobrauciena ''Tour de France'' uzvarētājs spānis Alberto Kontadors ceļā uz trešo triumfu pasaules prestižākajās riteņbraucēju sacensībās šovasar varētu būt izmantojis asins transfūziju, kas ir aizliegta, vēsta laikraksta ''The New York Times'' interneta versija. Vismaz vienā Kontadora ņemtajā urīna analīzē velobrauciena laikā atrasta ķīmiska viela, kas liecina par to, ka izmantota asins transfūzija - to pārliešana, ko Pasaules Andidopinfga aģentūra (WADA) ir aizliegusi. Tā atļauta tikai ārkārtas gadījumos, lai glābtu pacienta dzīvību. Transfūzija ļauj palielināt sportista izturību, kas riteņbraukšanā, bet jo īpaši kalnos, ir ļoti svarīga. Kāda persona, kas labi pārzina šo analīžu rezultātus, laikrakstam pavēstījusi, ka šī ķīmiskā viela, kuru dēvē par plastisaizeru, ir atrodama to plastikāta maisiņu sastāvā, kādos tiek uzglabātas asinis. Šī viela Kontadora urīnā astoņas reizes pārsniegusi minimāli pieļaujamo, kas ļauj domāt, ka izmantots dopings. Pagājušajā nedēļā kļuva zināms, ka Kontadora analīzēs atrasta aizliegtā viela klenbuterols, kas ļauj zaudēt svaru un palielināt muskuļu masu. Riteņbraucējs to skaidroja ar uzturā lietotu piesārņotu gaļu. Izmeklēšana Kontadora lietā turpinās, tādēļ Starptautiskā Riteņbraucēju savienība (UCI) komentārus nesniedz.", "link": "https://www.delfi.lv/sports/news/other_kinds/cycling/saubas-raisa-vel-viena-tour-de-france-cempiona-kontadora-analize.d?id=34464321"},
{"title": "Bjerndālens cer panākt Deli un kļūt par zelta medaļām bagātāko skandināvu", "category": "Sports", "body": "Norvēģijas biatlonists Ole Einars Bjerndālens cer Vankūverā izcīnīt vairākas uzvaras un panākt savu tautieti un distanču slēpošanas slavenību Bjernu Deli, lai kļūtu par zelta medaļām bagātāko Skandināvijas sportistu ziemas olimpisko spēļu vēsturē. Olimpiskajās spēlēs 1998. un 2002. gadā Bjerndālens nopelnīja piecas augstākā kaluma godalgas, taču nākamajā olimpiādē 2006. gadā Turīnā viņam izdevās izcīnīt tikai divas sudraba un vienu bronzas medaļu. \"Trīs medaļas ir labi, bet Norvēģijā daudz labāk ir izcīnīt vienu zeltu, nevis trīs medaļas,\" Bjerndālenu citēja aģentūra AP.  Deli rēķinā ir astoņas olimpiskās zelta medaļas, un Bjerndālens viņu uzskata par visu laiku izcilāko ziemas sporta olimpieti. \"Noķert viņu [Deli] būs patiešām ļoti sarežģīti, taču izdarīšu visu iespējamo,\" teica 36 gadus vecais norvēģis. \"Es priecāšos, ja [Vankūverā] divās sacensībās tikšu uz pjedestāla. Līmenis tagad ir ļoti augsts, un uzvarēt ir tik grūti,\" viņš piebilda.  Savulaik Deli par labu bija Starptautiskās Olimpiskās komitejas lēmums nodalīt vasaras un ziemas olimpiskās spēles, lai tās nenotiktu vienā gadā. Tādējādi Deli savas karjeras veiksmīgākajā laikā ziemas olimpiādēs startēja gan 1992., gan 1994. gadā. Trīs zelta medaļas viņš izcīnīja 1992. gadā Albervillā, pēc diviem gadiem Lillehammerē nopelnīja trīs vērtīgākās godalgas, bet 1998. gadā Nagano finišēja ar vēl trim zelta godalgām. Savukārt Bjerndālena triumfs vispilnīgāk izpaudās 2002. gadā Soltleiksitijā ar četrām zelta medaļām.  Bjerndālenam Vankūverā būs piektā olimpiāde, tomēr viņš ir apņēmības pilns startēt arī nākamajās olimpiskajās spēlēs Sočos, lai gan tobrīd būs jau 40 gadu vecs.", "link": "https://www.delfi.lv/sports/archive/bjerndalens-cer-panakt-deli-un-klut-par-zelta-medalam-bagatako-skandinavu.d?id=29890213"},
{"title": "Bjerndālens gatavojas startēt arī Soču olimpiskajās spēlēs", "category": "Sports", "body": "Visu laiku titulētākais norvēģu biatlonists Ūle Einārs Bjerndālens jau piesolījis, ka 2014. gada startēs Sočos, kas viņam būs sestās Olimpiskās spēles, ziņo “RIA Novosti”. Ceturtdien Bjerndālens izcīnīja savu pirmo godalgu Vankūverā, iegūstot sudrabu 20 km individuālajā distancē. Kopumā norvēģa kontā ir 10 olimpiskās medaļas, no kurām piecas ir augstākā kaluma. “Es braukšu uz Sočiem,” preses konferencē pēc 20 km distances apsolīja Bjorndālens. “Man galvenais – gūt prieku no sacensībām, turklāt pat nav svarīgi, vai man ir sudrabs vai zelts. Esmu apmierināts ar to, kā aizvadīju sacīksti, ar slēpēm, savu fizisko formu. Jauki, ka mēs Norvēģijai ieguvām divas medaļas.” Zelta medaļu 20 km individuālajā distancē ieguva norvēģis Emīls Hegle Svensons, Bjerndālenam un baltkrievam Sergejam Novikovam dalīts sudrabs.", "link": "https://www.delfi.lv/sports/archive/bjerndalens-gatavojas-startet-ari-socu-olimpiskajas-speles.d?id=30036823"},
{"title": "Bjerndālens nespēj atrast skaidrojumu savām neveiksmēm", "category": "Sports", "body": "Titulētais norvēģu biatlonists Ūle Einārs Bjerndālens nevarot izskaidrot, kāpēc viņam tik ļoti neveicas Vankūveras ziemas Olimpiskajās spēlēs. Pieckārtējais Olimpiskais čempions Vankūverā ticis tikai pie vienas medaļas, izcīnot sudraba godalgu 20 km individuālajā distancē. “Žēl, ka man tā neveicas tieši pašās Olimpiskajās spēlēs. Arī iepriekš man ir bijušas neveismīgas sacīkstes, taču pēdējo divu gadu laikā es pat treniņos neesmu šāvis tik slikti,” intervijā NRK atzinās norvēģu biatlonists. Svētdien 15 km distancē ar kopējo startu Bjerndālens ierindojās tikai 27. vietā, šautuvēs pieļaujot septiņas kļūdas. “Kad aizšāvu garām pirmajā šautuvē, neko nesapratu, jo apstākļi bija ideāli, un es darīju visu to pašu, ko vienmēr,” saka sportists. “Olimpiskajām spēlēm gatavojos četrus gadus, bet tas man nav palīdzējis – daudzmaz veiksmīgi man izdevās tikai divas sacīkstes. Nebiju domājis, ka šajās spēlēs būs tik grūti tikt pie medaļām.”", "link": "https://www.delfi.lv/sports/archive/bjerndalens-nespej-atrast-skaidrojumu-savam-neveiksmem.d?id=30112737"},
{"title": "Ukrainas sieviešu biatlona stafetes komandai atņem PČ izcīnīto sudraba medaļu", "category": "Sports", "body": "Ukrainas sieviešu biatlona komandai atņemta šī gada pasaules čempionātā Hantimansijskā izcīnītā sudraba godalga stafetes sacensībās, vēsta Starptautiskā Biatlona savienība (IBU). Šāds lēmums pieņemts saistībā ar ukrainietes  Oksanas Hvostenko viena gada diskvalifikāciju par dopinga lietošanu . Lēmums par Hvostenko diskvalifikāciju tika publiskots 11.augustā. Tā kā sportiste neiesniedza apelāciju, šis lēmums kļuva par galīgo. Ukrainas komandas sudraba godalga tagad nonāks Francijas izlases īpašumā. Savukārt bronzas medaļu ieguva Baltkrievijas kvartets, kas pasaules čempionāta stafetes sacensībās ieņēma ceturto vietu, bet  zelta medaļas izcīnīja Vācijas biatlonistes . Kā ziņots, Hvostenko aizliegto vielu lietošanā tika pieķerta pēc pasaules čempionāta stafešu sacensībām, kad sportistes organismā atklājās stimulators efedrīns. Šo vielu atļauts lietot treniņu laikā, taču sacensībās tā ir aizliegta. Hvostenko gan ir noliegusi, ka būtu lietojusi efedrīnu. Ukrainas biatloniste skaidroja, ka pasaules čempionāta laikā viņa saslima un viņai sāpējis kakls. Viņas ārsts ieteica klepus sīrupu, kurš satur efedrīnu. Par šīs vielas esamību medikamentos mediķis nav zinājis, un Hvostenko sīrupu iedzēra pirms sacensībām. 1.jūlijā notika IBU Antidopinga komisijas noklausīšanās sēde, kur Hvostenko tika atzīta par vainīgu. Ukraiņu biatlonistes diskvalifikācija sākās šī gada 13.martā.", "link": "https://www.delfi.lv/sports/news/winter_sports/biathlon/ukrainas-sieviesu-biatlona-stafetes-komandai-atnem-pc-izcinito-sudraba-medalu.d?id=40484565"},
{"title": "Krievu biatlonists Ivans Čerezovs vasaras biatlona čempionātā guvis smagu traumu", "category": "Sports", "body": "Trīskārtējais pasaules čempions Ivans Čerezons Krievijas čempionātā vasaras biatlonā ir guvis smagu traumu, ziņo aģentūra \"RIA Novosti\". Sacensībās, kas notiek Ufā, Čerezovs kritis, ceturtdien startējot 20 km individuālajā distancē. Sportists tika nogādāts vietējā slimnīcā un sākotnējā informācija liecināja, ka viņam varētu būt lauzta potīte, taču precīza izmeklēšana atklāja lielā un mazā stilba kaula lūzumu. Čerezovs jau ir nogādāts Maskavā, kur viņu apskatīs Federālās  mikrobioloģiskās aģentūras speciālisti, lai noteiktu ārstēšanās veidu un ilgumu. Piemdien sportistam tiks izdarīta operācija. Pastāv varbūtība, ka Čerezovam nāksies izlaist gaidāmo sezonu.", "link": "https://www.delfi.lv/sports/news/winter_sports/biathlon/krievu-biatlonists-ivans-cerezovs-vasaras-biatlona-cempionata-guvis-smagu-traumu.d?id=40775823"},
{"title": "Latvijas junioru izlase nepabeidz jaukto stafeti PČ vasaras biatlonā", "category": "Sports", "body": "Latvijas sportisti ceturtdien nepabeidza pasaules čempionāta vasaras biatlonā jauktās stafetes sacensības 2x6+2x7,5 kilometru distancē ar rollerslēpēm junioru konkurencē. Latvijas komanda, kuru pārstāvēja Inga Paškova, Krista Kūmiņa, Artūrs Koļesņikovs un Rolands Pužulis, neilgi pirms finiša tika apdzīta par apli, un tāpēc to diskvalificēja. Pirms tam Latvijas sportisti astoņās šaušanās bija slēpojuši septiņus soda apļus un izmantojuši 20 rezerves patronas. Sacensībās uzvaru izcīnīja Krievijas komanda, ko pārstāvēja Olga Galiča, Olga Podčufarova, Nikolajs Jakušovs un Dmitrijs Dzuževs. Pieaugušo konkurencē Latvija šajā disciplīnā nebija pārstāvēta. Pasaules čempionāts sestdien un svētdien turpināsies ar sprinta un iedzīšanas distancēm.", "link": "https://www.delfi.lv/sports/news/winter_sports/biathlon/latvijas-junioru-izlase-nepabeidz-jaukto-stafeti-pc-vasaras-biatlona.d?id=40792517"},
{"title": "Pužulim astotā vieta pasaules čempionāta vasaras biatlonā junioriem sprinta sacensībās", "category": "Sports", "body": "Latvijas biatlonists Rolands Pužulis sestdien izcīnīja astoto vietu pasaules čempionāta vasaras biatlonā sprinta sacensībās junioru konkurencē ar rollerslēpēm. Divās šaušanās Pužulis kopumā pieļāva divas kļūdas, desmit kilometrus garo distanci veicot 27 minūtes un 57,5 sekundēs un uzvarētājam Vladimiram Golobokovam no Krievijas, kurš šaušanā pieļāva trīs kļūdas, zaudējot minūti un 16,8 sekundes.  Tikmēr ar piecām kļūdām šaušanā 30.vietu 65 sportistu konkurencē izcīnīja Artūrs Koļesņikovs.   Savukārt junioru konkurencē sievietēm sestdien sprinta sacensībās 16.vietu izcīnīja Inga Paškova, kura šāva bez kļūdām, 7,5 kilometrus garo distanci veicot 22 minūtēs un 49,8 sekundēs un uzvarētājai Olgai Galičai no Krievijas, kas šāva ar vienu kļūdu, zaudējot divas minūtes un 8,7 sekundes.   Krista Kūmiņa ar piecām kļūdām šaušanā ierindojās 39.vietā, bet Anete Brice, kas arī kļūdījās piecas reizes, 55 sportistu konkurencē finišēja ar 43.rezultātu.   Vēl sestdien notiks sprinta sacensības pieaugušajiem, bet svētdien paredzētas iedzīšanas sacensības.   Jau vēstīts, ka Latvijas sportisti ceturtdien nepabeidza pasaules čempionāta jauktās stafetes sacensības 2x6+2x7,5 kilometru distancē.", "link": "https://www.delfi.lv/sports/news/winter_sports/biathlon/puzulim-astota-vieta-pasaules-cempionata-vasaras-biatlona-junioriem-sprinta-sacensibas.d?id=40815513"},
{"title": "Piksonam ceturtā vieta pasaules čempionāta vasaras biatlonā sprinta sacensībās", "category": "Sports", "body": "Latvijas biatlonists Edgars Piksons sestdien izcīnīja ceturto vietu pasaules čempionāta vasaras biatlonā sprinta sacensībās junioru konkurencē ar rollerslēpēm. Divās šaušanās Piksons kopumā pieļāva vienu kļūdu, desmit kilometrus garās distances finišā uzvarētājam Dmitrijam Jarošenko no Krievijas zaudējot 37,2 sekundes.  No trešās vietas Piksonu šķīra tikai 1,6 sekundes.   Tikmēr ar trim kļūdām šaušanā 16.vietu 55 sportistu konkurencē izcīnīja Andrejs Rastorgujevs, kurš uzvarētājam zaudēja minūti un 45 sekundes.   Jau vēstīts, ka sestdien astoto vietu junioru konkurencē izcīnīja Rolands Pužulis, bet juniorēm labākā no latvietēm bija Inga Paškova, kura ierindojās 16.pozīcijā.  Latvijas sportisti ceturtdien nepabeidza pasaules čempionāta jauktās stafetes sacensības 2x6+2x7,5 kilometru distancē.   Svētdien paredzētas iedzīšanas sacensības.", "link": "https://www.delfi.lv/sports/news/winter_sports/biathlon/piksonam-ceturta-vieta-pasaules-cempionata-vasaras-biatlona-sprinta-sacensibas.d?id=40818741"},
{"title": "Pužulim sestā vieta pasaules čempionāta vasaras biatlonā junioriem iedzīšanas sacensībās", "category": "Sports", "body": "Latvijas biatlonists Rolands Pužulis svētdien izcīnīja sesto vietu pasaules čempionāta vasaras biatlonā iedzīšanas sacensībās junioru konkurencē ar rollerslēpēm. Četrās šaušanās Pužulis kopumā pieļāva trīs kļūdas, 12,5 kilometrus garo distanci veicot 37 minūtes un 3,5 sekundēs un uzvarētājam Ivanam Krjukovam no Krievijas, kurš šaušanā pieļāva trīs kļūdas, zaudējot divas minūtes un 55,7 sekundes.  Vēl viens Latvijas sportists Artūrs Koļesņikovs distances beigās tika apdzīts par apli un nefinišēja.   Kā ziņots, sestdien notikušajās sprinta sacensībās Pužulis izcīnīja astoto vietu, bet Koļesņikovs ieņēma 30.vietu 65 sportistu konkurencē.   Savukārt junioru konkurencē sievietēm svētdien iedzīšanas sacensībās 24.vietu ieņēma Inga Paškovska, kura četrās šaušanās pieļāva piecas kļūdas, desmit kilometrus garo distanci veicot 36 minūtēs un 34,2 sekundēs. No uzvarētājas polietes Monikas Hojnišas, kura arī kļūdījās piecas reizes, Paškovska atpalika sešas minūtes un 7,7 sekundes.   Tikmēr Krista Krūmiņa un Anete Brice tika apdzītas par apli un finišu nesasniedza.  Jau vēstīts, ka sprintā sestdien Paškovska ieņēma 16.vietu, Krūmiņa ierindojās 39.vietā, bet Brice 55 sportistu konkurencē finišēja ar 43.rezultātu.   Vēl svētdien paredzētas arī iedzīšanas sacensības pieaugušajiem, kurās piedalīsies Edgars Piksons un Andrejs Rastorgujevs.  LETA jau ziņoja, ka Latvijas sportisti ceturtdien nepabeidza pasaules čempionāta jauktās stafetes sacensības 2x6+2x7,5 kilometru distancē", "link": "https://www.delfi.lv/sports/news/winter_sports/biathlon/puzulim-sesta-vieta-pasaules-cempionata-vasaras-biatlona-junioriem-iedzisanas-sacensibas.d?id=40826775"},
{"title": "Piksonam 11.vieta pasaules čempionāta vasaras biatlonā iedzīšanas sacensībās", "category": "Sports", "body": "Latvijas biatlonists Edgars Piksons svētdien izcīnīja 11.vietu pasaules čempionāta vasaras biatlonā iedzīšanas sacensībās ar rollerslēpēm. Četrās šaušanās Piksons kopumā pieļāva septiņas kļūdas, 12,5 kilometrus garās distances finišā uzvarētājam Dmitrijam Jarošenko no Krievijas, kurš kļūdījās četras reizes, zaudējot divas minūtes un 44,4 sekundes.  Tikmēr ar sešām kļūdām šaušanās 19.vietu ieņēma Andrejs Rastorgujevs, kurš uzvarētājam zaudēja trīs minūtes un 6,6 sekundes.   Sestdien notikušajās sprinta sacensībās Piksons izcīnīja ceturto vietu, bet Rastorgujevs ieņēma 16.pozīciju.   Jau vēstīts, ka iedzīšanas sacensībās junioriem svētdien sesto vietu izcīnīja Rolands Pužulis, bet juniorēm labākā no latvietēm bija Inga Paškovska, kura ierindojās 24.pozīcijā.", "link": "https://www.delfi.lv/sports/news/winter_sports/biathlon/piksonam-11vieta-pasaules-cempionata-vasaras-biatlona-iedzisanas-sacensibas.d?id=40829529"},
{"title": "Zviedru biatlonists Nilsons spiests aiziet no sporta", "category": "Sports", "body": "Zviedru biatlonists Matiass Nilsons ir spiests aiziet no sporta dēļ problēmām ar sirdi, ziņo ārzemju mediji. \"Ārsti ieteica atteikties no profesionālā sporta, jo man ir problēmas ar sirdi - ventrikulārā hipertrofija,\" pēc jaunākajām medicīniskajām pārbaudēm atzinis Nilsons. \"Godīgi sakot, nezinu, ko tagad darīt, jo domāju, ka varēšu slēpot vēl ilgi. Labi, ka nupat kļuvu par tēvu, tas novirzīs domas uz citu pusi. Tagad manā dzīvē būs jauni izaicinājumi.\" 29 gadus vecais sportists piedalījies divās Olimpiskajās spēlēs, iekļūstot TOP 10, un četros pasaules čempionātos, divreiz triumfējis Pasaules kausa izcīņas posmos stafetē Zviedrijas komandas sastāvā.", "link": "https://www.delfi.lv/sports/news/winter_sports/biathlon/zviedru-biatlonists-nilsons-spiests-aiziet-no-sporta.d?id=40892753"},
{"title": "Latvijas sieviešu biatlona izlase paliek bez savas līderes Līdumas", "category": "Sports", "body": "Latvijas sieviešu biatlona komandas līdere Madara Līduma šajā sezonā sacensībās nepiedalīsies, otrdien vēsta izdevums \"Sporta Avīze\". Tādējādi šosezon gan sieviešu, gan vīriešu biatlona komandas startēs bez saviem līderiem. Kā zināms, vasarā par karjeras beigšanu un  pievēršanos trenera  darbam paziņoja Ilmārs Bricis. \"Šosezon nopietnās sacensībās nepiedalīšos. Izlases galveno treneri Intaru Berkuli par to jau informēju. Nedomāju, ka federācijā tas kādam nāk kā liels pārsteigums. Man pat šķiet, ka tieši to no manis arī gaidīja un uz to cerēja,\" saka Līduma. \"Jau visa iepriekšējā sezona pagāja tā, ka lika daudz ko ieraudzīt īstajā gaismā – ko pārdomāt bija ne tikai man, bet arī pārējām meitenēm komandā. Bija, ar ko salīdzināt. Tagad varu droši teikt, ka [iepriekšējā izlases trenera Māra] Čakara vadībā mums bija nodrošināti iespējami profesionālākie apstākļi darbam. Protams, arī tad gāja grūti un bija arī daudz citu problēmu, taču sportiskajā ziņā nekad nebija situāciju, ka kāda sportiste nebūtu aizvadījusi pilnu sagatavošanās ciklu ar visām nepieciešamajām nometnēm vai trūktu kādu nepieciešamāko pamatlietu.\" Viens no iemesliem, kādēļ sportiste ir nolēmusi ieturēt \"pauzi\", ir nekārtības Latvijas biatlona saimniecībā, jo, piemēram, pagājušajā sezonā Līduma pati nodarbojusies ar naudas piesaistīšanu. Tāpat Līduma uzsver, ka ar pašreizējo finansējumu nav iespējams veikt normālu treniņdarbu un augstākā līmeņa sacensībās nevarētu konkurēt. \"Fiziskā forma man ļautu piedalīšanās režīmā startēt, taču aiz cieņas pret saviem atbalstītājiem un pašai pret sevi – es to nevaru un negribu... Domāju, mana fiziskā bāze arī šobrīd ir pietiekama, lai tādā \"veģetēšanas režīmā\" mierīgi varētu turpināt startēt – skriet Pasaules kausa kvalifikācijas robežās un priecāties par 50., 60. vai 70. vietu, kas, ņemot vērā apstākļus un pasaules biatlona tendences, būtu pat labs rezultāts. Latvijas biatlonā jau ir novērota šāda prakse... Taču es pēc savas būtības esmu sportiste. Šāda piedalīšanas, kad objektīvi nevaru skriet vismaz ieskaites punktu robežās ar iespēju pie veiksmes pacīnīties arī par augtākām vietām – man nesagādātu absolūti nekādu gandarījumu, es to vienkārši nevaru,\" skaidro Līduma. Tomēr sportiste vēl nesaka, ka līdz ar nestartēšanu šajā sezonā liek punktu arī visai karjerai. \"Šobrīd vēl negribu būt tik kategoriska. Naiva cerība, un tomēr – varbūt nākamvasar Latvijas biatlona saimniecībā kaut kas pēkšņi būs pamainījies uz labo pusi? Iespējams, tad iekšējās izjūtas man liks atgriezties pie šīs tēmas. Pagaidām man konkrētas atbildes nav,\" turpina Līduma. \"Neesmu arī vēl iepazinusies ar pēdējiem noteikumiem, kāda biatlonā būs kvalificēšanās kārtība uz olimpiskajām spēlēm. Ja Latvijai viena vieta sieviešu konkurencē tiks atstāta, tad domāju – ja vien man būs motivācija, es varēšu uz to pretendēt. Taču pagaidām mana subjektīvā prognoze ir tāda, ka uz Sočiem no Latvijas aizbrauks tikai viens biatlonists.\" Līduma intervijā arī norāda, ka Latvijas Biatlona federācija neilgā laikā pratusi iznīcināt sieviešu komandu, lai gan 2010.gadā Vankūveras olimpiskajās spēlēs Latvija sieviešu biatlonā bija pārstāvēta ar pilnu komandu. \"Līga Glāzere sportistes gaitas beidza jau pirms iepriekšējās sezonas, Gerda Krūmiņa, cik zinu, šādu lēmumu pieņēmusi pavisam nesen. Un arī ne jau tāpēc, ka vairs negribētu vai nebūtu gatava nopietni trenēties. Ierindā palikusi viena pati Žanna Juškāne, taču viņai nav kvalifikācijas, lai startētu Pasaules kausā. Var teikt, ka gada laikā sieviešu komanda ir veiksmīgi iznīcināta.\" Tā kā pagaidām profesionālai sportistes karjerā Līduma ir pauze, viņas \"prioritāte numur viens šobrīd ir studiju pabeigšana – līdz Ziemassvētkiem palicis noslēdzošais semestris otrajam bakalauram\". Tomēr Līduma turpinās arī trenēties katru dienu, taču \"ne vairs režīmā, kas atbilstu profesionālā sporta prasībām\".", "link": "https://www.delfi.lv/sports/news/winter_sports/biathlon/latvijas-sieviesu-biatlona-izlase-paliek-bez-savas-lideres-lidumas.d?id=41364241"},
{"title": "LBF prezidents Bērziņš: biatlonistiem jāpieņem noteikumi, kādus diktē ekonomiskā situācija", "category": "Sports", "body": "Latvijas Biatlona federācijas (LBF) prezidents Jānis Bērziņš atzīst, nav patīkami, ja finansiālo problēmu dēļ sportisti nolemj pārtraukt karjeru, taču uzskata, ka arī sportā ir jāpieņem noteikumi, kādus diktē ekonomiskā situācija valstī. Situācija pēdējos gados Latvijas sportā ekonomiskās krīzes dēļ ir krasi mainījusies, tāpēc LBF vairs nav tādu iespēju, kādas bija pirms pieciem vai pat trim gadiem, lai gan federācija cenšas naudas piesaistē un sportistu finansiālajā nodrošināšanā paveikt visu ar saviem resursiem iespējamo, sarunā ar aģentūru BNS otrdien sacīja Bērziņš. Diemžēl ne vienmēr visi ar to ir apmierināti, viņš komentēja otrdien masu medijos izskanējušo informāciju, ka līdzšinējā Latvijas sieviešu biatlona komandas līdere Madara Līduma jaunajā sezonā nestartēs. \"Bieži jādzird pārmetumi – jā, pirms pieciem, trīs gadiem bija tā, bija labāk, taču tad ne tikai Latvijā, bet arī pasaulē bija cita gan ekonomiskā, gan politiskā situācija. Patlaban viss ir ļoti radikāli izmainījies. Jāpieņem noteikumi tādi, kādi tie ir un kādus diktē ekonomiskā situācija valstī. Tas ir saistīts ar sponsorēšanu, tas ir saistīts ar naudas apgrozījumu sportā kopumā, kuru diemžēl mēs nevaram iespaidot. Līdz ar to mums ir jāpieņem spēles noteikumi, kādi tie reāli patlaban ir,\" pastāstīja LBF vadītājs. Salīdzinājumā ar iepriekšējo sezonu pašreizējais LBF budžeta palielinājums saistās tikai ar Latvijas Olimpiskās vienības (LOV) finansiālu atbalstu diviem biatlonistiem – Edgars Piksons ir iekļauts LOV A grupā, bet Andrejs Rastorgujevs – B grupā. \"Faktiski tas ir reālais palielinājums. Kā būs turpmāk ar sponsoriem uz gada beigām, rādīs laiks. Ceram, ka nebūs sliktāk kā pagājušajā gadā, vajadzētu būt vēl mazliet labāk. Mums ir arī, kam pateikties – pavasara periodā palīdzējusi Starptautiskā Biatlona savienība (IBU), \"Latvijas Dzelzceļš Cargo\" palīdzējis, pašreiz ir sarunas ar \"Latvijas valsts mežiem\", kas mums palīdzējuši līdz šim, un domāju, ka arī šogad palīdzēs, tāpat kā \"Latvijas gāze\". \"Renault\" tirdzniecības pārstāvji mums palīdzēs ar transportu, \"Sportland\" ar ļoti labiem noteikumiem palīdzēs ar ekipējumu, tostarp sporta kostīmiem. Biatlona mašinērija ir ļoti liela, sporta veids komplicēts, un kopējās izmaksas veido daudzas pozīcijas. Mums nav kā basketbolā, kur pietiek ar vienām kedām, biksēm un kreklu,\" norādīja Bērziņš. LBF budžets gadā ir 50 000 latu, kurā nonāk gan Starptautiskās Biatlona savienības (IBU), gan sponsoru, gan arī valsts oficiālais atbalsts, lai gan pēdējais ir sporta veida specifikai un izmaksām niecīgs (4200 latu). Federācijas kontā ik mēnesi 800 latu ieplūst arī no Latvijas Olimpiskās komitejas (LOK). LBF vadītājs atzina, ka iepriekšējos gados federācija pieļāvusi kļūdu, vairāk finansiālo uzmanību veltot kādam atsevišķam komandas dalībniekam, bet pašlaik esošās finanses tiek dalītas līdzvērtīgi. \"Kontrastam vai konfrontācijai ar Madaras [Līdumas] publiski teikto medijos varu pretstatīt – Edgars Piksons pagājušajā sezonā ar tieši tādu pašu finansējumu, kāds bija Līdumai, Ilmāram Bricim, Jānim Bērziņam vai Žannai Juškānei, ieguva 8.vietu pasaules čempionātā (PČ) pieaugušajiem. Labi vai slikti, protams, mēs vienmēr varam prasīt kaut ko vairāk un labāk, taču pirmām kārtām jābūt pašam sev motivācijai,\" uzskata Bērziņš. Viņš nepiekrīt Līdumas teiktajam, ka federācija centusies izjaukt Latvijas sieviešu biatlona komandu. \"Mums ir demokrātiska valsts, katram ir tiesības paust savu viedokli un uzskatus. Man nav nekādu tiesību viņai teikt, ka nepareizi runā. Tas ir katra subjektīvs viedoklis, kurš presē tiek atspoguļots. Reālā situācija ir tāda, kāda tā ir, un jāpiemērojas jaunajiem apstākļiem tādiem, kādi viņi ir. Federācija nav naudas ražotājs, mēs neproducējam naudu. Pēc savas būtības federācija ir vidutājs starp jebkuras klases un līmeņa sportistiem un starptautiskajām institūcijām, sabiedriskajām institūcijām valstī – Olimpisko komiteju, Federāciju padomi. Federācijai pēc savas būtības nevajadzētu domāt par naudas kaut kādu aktīvu izsišanu vai piesaisti. Taču pie mums tā tas ir iegājies ne tikai Biatlona federācijā, bet arī citās. Tomēr vairāk vai mazāk tas ir valsts statuss, valsts redzējums un valsts attieksme pret mūsu sportistiem gan komandu, gan individuālajos sporta veidos,\" piebilda Bērziņš. Līdumas vēlmes attiecībā pret finansējumu Bērziņš uzskata par pilnīgi normālām un atbilstošām, jo neviens sev neprasa to, ko nevajadzētu. \"Piemēram, Ilmāram Bricim šajā pavasarī bija tāme 32 000 latu, lai viņš varētu pilnvērtīgi sagatavoties Pasaules kausa (PK) posmiem un pasaules čempionātam. Ja es šo tāmi pārskatu pa nodaļām, tur nekā kosmiska nav, tas ir tikai laba līmeņa, pat ne augstākā līmeņa tehniskais nodrošinājums vienam individuālam sportistam, jo rietumu sportistam, rietumu mašinērijā tas ir 10 un pat 20 reižu lielāks uz vienu cilvēku. Tas pats, runājot par Madaru Līdumu. Tā ir vīzija, ko mums vajadzētu, bet dzīves realitāte diemžēl ir cita. Mēs nevaram ne Ilmāram Bricim dabūt to summu, lai viņš varētu pilnvērtīgi sagatavoties, ne Madarai Līdumai dabūt tos 10 000 latu, ko teorētiski viņai vajadzētu. Mēs visu finansējumu, kas mums ir ienācis, esam centušies sadalīt pēc nozīmes tiem cilvēkiem, kam to vajag, nenometot nost jaunos. Taču, ja Līduma definē, ka federācijas metodika un stratēģija bijusi iznīcināt sieviešu biatlonu, tad es saku absolūtu nē, jo tad mēs patlaban nevestu jaunās juniores uz treniņnometni,\" klāstīja Bērziņš. Līdumai nestartējot, Latvijas sieviešu biatlons vismaz līdz gadu mijai nebūs pārstāvēts PK pirmajos trīs posmos, jo Gerda Krūmiņa atgūstas pēc veselības problēmām, bet Žanna Juškāne nav izpildījusi kvalifikācijas nosacījumus, tāpēc sezonas ievadā startēs IBU kausa posmos, kur spēkus izmēģinās arī juniores Inga Paškovska un Baiba Bendika.", "link": "https://www.delfi.lv/sports/news/winter_sports/biathlon/lbf-prezidents-berzins-biatlonistiem-japienem-noteikumi-kadus-dikte-ekonomiska-situacija.d?id=41378727"},
{"title": "Kenijas vieglatlētikas vadība apsūdzēta naudas izspiešanā no sodītām sportistēm", "category": "Sports", "body": "Kenijas   Vieglatlētikas  federācijas (KVF) prezidents Isaks Mvangi ir paziņojis par atkāpšanos no amata, kas viņam ir jāpamet 21 dienas laikā, vēsta aģentūra AFP. Mvangi atkāpšanās iemesls oficiāli netiek atklāts, taču vietējie mediji ziņo par viņa saistību ar korupciju un dopinga skandālu, kurā iesaistītas Džsoisa Zakarija un Franciska Koki Manungi. Abas sportistes apsūdzējušas Mvangi naudas izspiešanā - federācijas prezidents no viņām pieprasījis 24 tūkstošus dolāru par diskvalifikācijas termiņa saīsināšanu. Šajā valstī ir nopietnas problēmas ar dopingu sportā, par ko satraukusies arī Pasaules Antidopinga aģentūra (WADA) - Kenijas vieglatlēti ir vieni no visvairāk pieķertajiem aizliegto preparātu lietošanā.", "link": "https://www.delfi.lv/sports/news/other_kinds/atlethics/kenijas-vieglatletikas-vadiba-apsudzeta-naudas-izspiesana-no-soditam-sportistem.d?id=47070017"},
{"title": "Zibakcijā - tautas slēpojumā apkārt Alaukstam piedalās ap 50 dalībnieku", "category": "Sports", "body": "Sestdien Piebalgas pakalnos notika zibakcija - tautas slēpojums  apkārt Alaukstam , kurā piedalījās ap 50 slēpotāju, pastāstīja pasākuma organizatoru pārstāvis Mārcis Ločmelis. Slēpojums tika rīkots, nevis lai pārbaudītu kādu vai izaicinātu, bet lai baudītu Piebalgas pakalnu un sniegotā Alauksta skatus, kuri, pateicoties vēsajam un saulainajam laikam, ir īpaši krāšņi. Ločmelis sacīja, ka slēpojuma laikā bijuši mīnus 22 grādi, bet spīdējusi saule, un visi slēpotāji bijuši ļoti apmierināti par jauki pavadīto laiku. Zibakcija \"Tauta slēpo apkārt Alaukstam\" norisinājās Alauksta slēpojuma oriģinālajā 15 kilometru trasē. Pēc slēpošanas varēja dzert uz ugunskura vārītu tēju un ēst līdzpaņemtās maizītes. Sadarbībā ar muzeju apvienību \"Orisāre\", katram akcijas dalībniekam būs iespēja noraudzīties uz Alauksta ezeru no Kārļa Skalbes \"Saulrietu\" mājas pakalna un piedalīties nelielā pārsteigumā, kas uzšķils dzīvības dzirksti ziemas miegā iegrimušajā muzejā. Ločmelis atklāja, ka pārsteigums ir slēpotāju kopīgi sacerēts dzejolis, kas paliks muzeja krātuvē kā piemiņa.", "link": "https://www.delfi.lv/sports/news/tautas-sports/zibakcija-tautas-slepojuma-apkart-alaukstam-piedalas-ap-50-dalibnieku.d?id=42105932"},
{"title": "Februāra beigās Vietalvā notiks 'Mammadaba' slēpojums", "category": "Sports", "body": "Tradicionālā \"Mammadaba\" slēpojuma starts šogad tiks dots 25. februārī Pļaviņu novada Vietalvā, slēpošanas stadionā \"Mailes\", informē rīkotāji. Ikviens distanču slēpošanas cienītājs varēs izmēģināt spēkus kādā no sev piemērotām distancēm Sporta maratonā (38 km), Tautas slēpojumā (19 km) vai Veselības slēpojumā (10 km), izvēloties sev piemērotu slēpošanas stilu. Sacensību organizators  Igo Japiņš : \"Trase būs sagatavota kā klasiskā, tā brīvā stila slēpotājiem. \"Mailes\" ir lielākais slēpošanas stadions Latvijā, kur sacensību trase ir īpaši piemērota distanču slēpotājiem. Šī ir vislabāk un viskvalitatīvāk sagatavotā distanču slēpošanas trase Latvijā, kas ir interesanta reljefa ziņā, vijas pa apsnigušiem mežiem, ko spēs novērtēt distanču slēpošanas mīļi. Aicinu neonolīst zem siltām segām, bet tā vietā veselīgi pavadīt laiku brīvā dabā, baudot Vietalvas skaistos skatus uz slēpēm kopā ar ģimeni. Piedalīties slēpojumā var jebkurš, sākot no 11 gadu vecuma. Veselības trase ir īpaši ieteicama ģimenēm – tā nav grūta un to var pieveikt ikviens bez speciālas fiziskās sagatavotības, izbaudot Vietalvai raksturīgos iespaidīgos dabas skatus.\" Dalībnieki var reģistrēties slēpojumam mājas lapā velo.lv, kā arī visos SPORT2000 veikalos. Iepriekšējā reģistrācija noslēgsies slēpojuma nedēļas ceturtdienā – 23. februārī plkst. 23.00 interneta mājas lapā velo.lv. Lūdzam ņemt vērā, ka iespēja pieteikties maratonam būs arī sacenību dienā uz vietas, taču dalības maksa būs dārgāka. Sacensību dienā SPORT2000 pārstāvji uz vietas sniegs tehnisko palīdzību, kas saistīta ar slēpju sagatavošanu sacensībām. Slēpojuma laikā dalībnieki trasē varēs baudīt siltu tēju un Isostar enerģētiskos dzērienus. Pēc distances beigšanas visi varēs sildīties pie ugunskura un mieloties ar gardo koknesiešu soļanku. Trases ir sagatavotas slēpošanai un tās var izmēģināt jau tagad. Turpinot tradīcijas, arī šogad Pierīgā Garciemā 12.februārī plkst. 11.00 notiks 10 km iesildīšanās brauciens, kur Mammadaba slēpojumam aicināti gatavoties slēpošanas entuziasti. Pulcēšanās plkst. 11.00 Garciema pludmalē.", "link": "https://www.delfi.lv/sports/news/tautas-sports/februara-beigas-vietalva-notiks-mammadaba-slepojums.d?id=42113446"},
{"title": "Trešo gadu notiks 'Aerobike.lv ITT Kauss' riteņbraukšanā", "category": "Sports", "body": "Jau trešo gadu Latvijā tiek organizētas velosacensības \"Aerobike.lv ITT Kauss\", kuru pirmais posms notiks maijā, informē rīkotāji. Šajās sacensībās dalībnieki parbauda spēkus individuālajā braucienā uz laiku (ITT). \"Aerobike.lv ITT Kauss\" distances ir paredzētas ne tikai pieredzējušiem sportistiem, bet arī jebkuram riteņbraukšanas entuziastam. Šogad sacensības norisināsies sešos posmos. Pirmais posms paredzēts 2. maijā, Jūrmalā. Pasākumu organizē \"Latvijas Riteņbraukšanas Asociācija\" Sacensību direktors Gusts Eisaks stāsta: \"\"Aerobike.lv ITT Kauss\" ir sērijveida sacensības individuālajā braucienā uz laiku. Tie kam patīk šosejas riteņbraukšana, tā ir lieliska iespēja trenēties caur sacensībām visas sezonas garumā. Šajā sezonā organizējam sērijveida sacensības ar 6 posmiem. Dalības maksa ir zema un nav licenču kontroles – sacensības ir atvērtas visiem. \" Visi sacensību posmi norisināsies trešdienas vakaros Rīgas un Pierīgas teritorijā, Jūrmalā, Salaspilī un Rīgā. Starts pirmajam dalībniekam plkst. 18.00, kad distancē dosies vīriešu grupas U-15, U-17 braucēji un sievietes. Plkst. 19.00 tiks dots starts pārējiem dalībniekiem, kuriem būs jāveic divtik garāka distance. Sacensību posmi: 1.Posms: 2. maijs – Jūrmala 2.Posms: 23. maijs – Salaspils 3.Posms: 27. jūnijs – Rīga 4.Posms: 11. jūlijs – Salaspils 5.Posms: 1. augusts – Jūrmala 6.Posms: 22. augusts – Rīga Labākie katrā posmā savā vecuma grupā tiek apbalvoti ar sponsoru sarūpētajām balvām. Kopvērtējuma uzvarētāji iegūs galveno balvu un kausu. Absoluti labākā kopvērtējuma uzvarētājam piešķirs ceļojošo kausu. Dalībnieki dalās sekojošajās vecuma grupās: •M 14 – 1999. - 1998. dz.g •M 16 – 1997. - 1996. dz.g •M 18 – 1995. - 1994. dz.g •M Elite – 1993. - 1978. dz.g •M Seniori 1 – 1977. - 1973.dz.g. •M Seniori 2 – 1972. - 1968.dz.g. •M Seniori 3 – 1967. - 1963.dz.g. •M Seniori 4 – 1962. dz.g.u.v. •Sievietes – viena kopēja grupa  •Kalnu divriteņi (MTB) - viena kopēja grupa \"Aerobike ITT Kausā\" var piedalīties jebkurš sportists, kā arī aktīvas atpūtas cienītājs. Sacensībās atļauts piedalīties ar visu veidu velosipēdiem, bet ieteicams ar šosejas velosipēdiem.", "link": "https://www.delfi.lv/sports/news/tautas-sports/treso-gadu-notiks-aerobikelv-itt-kauss-ritenbrauksana.d?id=42258292"},
{"title": "Nopludināti dopinga analīžu rezultāti iezīmē gaidāmu skandālu pasaules sportā", "category": "Sports", "body": "Pasaules vieglatlētiku sagaida jauns dopinga skandāls, jo atkārtoti pārbaudītas analīzes uzrādījušas ļoti lielu skaitu aizdomīgu rezultātu, sestdien vēstīja Vācijas televīzijas kanāls ARD un britu izdevums \"Sunday Times\". Veiktas atkārtotas 5000 sportistu asins analīžu pārbaudes un 800 skriešanas disciplīnu pārstāvjiem rezultāti fiksēti \"aizdomīgi\" vai pat \"ļoti aizdomīgi\". Kā izteikušies vairāki dopinga eksperti, vieglatlētika pašlaik ir \"tajā pat situācijā kur profesionālā riteņbraukšana bija pirms 20 gadiem\". Mediji ziņoja, ka īpaši smagi šie rezultāti varētu skart Krievijas un Kenijas sportistus. Zīmīgi, ka tikai pēc trim nedēļām Pekinā sāksies pasaules čempionāts vieglatlētikā. \"Pasaules Antidopinga aģentūra (WADA) ir ļoti satraukusies par šīm apsūdzībām, kas vēlreiz satricinās visu pasauli,\" paziņojumā paudis WADA vadītājs Kreigs Rīdijs. Tiek vēstīts, ka trešdaļai no pasaules čempionātu un olimpisko spēļu medaļniekiem, kas godalgas ieguvuši laika posmā starp 2001. un 2012.gadu, analīzes bijušas aizdomīgas. \"Vienā disciplīnā viss goda pjedestāls sastāvēja no sportistiem, kuri, manā skatījumā, kādā savas karjeras posmā lietojuši dopingu,\" ARD programmā izteicās Austrālijas eksperts Maikls Ešendens. Zīmīgi, ka līdzīgas apsūdzības ARD izvirzīja jau decembrī, kad dokumentālajā filmā atklāja aizkulises Krievijas dopinga uzraudzīšanas sistēmā. Tajā par valsts dopinga lietošanas ēnas pusēm atklāti stāstīja bijušais Krievijas Antidopinga aģentūras (RUSADA) darbinieks Vitālijs Stepanovs un viņa sieva Jūlija - vidējo distanču skrējēja, kura pašlaik par aizliegto vielu lietošanu izcieš diskvalifikāciju. Šajos materiālos tika uzsvērts, ka dopinga lietošana Krievijas sportā ir kā sērga, uzraugošajām instancēm slēpjot patiesos analīžu rezultātus un iesaistoties korupcijā. WADA tagad ziņo, ka izmeklēšanas rezultāti par decembra apsūdzībām būs zināmi septembrī, tomēr jauno apstākļu dēļ komisijas darbība tiks pagarināta.", "link": "https://www.delfi.lv/sports/news/other_kinds/other/nopludinati-dopinga-analizu-rezultati-iezime-gaidamu-skandalu-pasaules-sporta.d?id=46287987"},
{"title": "Borzakovskis: Riodežaneiro olimpiskajās spēlēs Krievijas komanda būs tīra no aizliegtajām vielām", "category": "Sports", "body": "Krievija visus iepriekšējos dopinga skandālus atstājusi aiz muguras, un nākamā gada Riodežaneiro olimpiskajās spēlēs tās komanda būs tīra no aizliegtajām vielām, medijiem norādīja pagaidu valsts vieglatlētikas komandas treneris Jurijs Borzakovskis. \"Sportisti tagad saprot, ka tas, kas noticis pagātnē, lai arī tur paliek. Tagad mums ir jauna komanda, un ikkatrs tajā ir tīrs,\" preses konferencē norādīja Borzakovskis. Atēnu olimpisko spēļu čempions 800 metru skrējienā Borzakovskis, kurš tikai pagājušā gada jūlijā beidza sportista karjeru, atzina, ka viņa vēstījums ir kā papildinājums intensīvākām antidopinga kustības un izglītības programmām. \"Atlēti pat baidās no komandas vadības un manis personīgi, jo esmu skaidri licis saprast, ka tas viss ir cauri un atvērta jauna lappuse. Dopinga skandāli ir aizgājušais gadsimts, un esam sākuši jaunu dzīvi,\" pauda komandas treneris. Borzakovskis gan patlaban ir pagaidu trenera statusā, taču, visticamāk, nedēļas beigās tiks oficiāli iecelts šajā amatā, pateicoties Krievijas vieglatlētikas federācijas un valsts Sporta ministrijas atbalstam. Borzakovskim viņa amata pienākumi tika uzticēti februārī, kad aizliegto vielu lietošanas dēļ tika diskvalificēti trīs krievu olimpiskie čempioni soļošanā un no sava posteņa atkāpās līdzšinējais vienības treneris Valentīns Maslakovs. Tāpat bez prezidenta ir palikusi Krievijas vieglatlētikas federācija, jo arī tās vadītājs Valentīns Balahničevs atkāpās no amata, pamatojot savu rīcību ar piedzīvotajiem dopinga skandāliem. Jau ziņots, ka janvārī par dopinga noteikumu pārkāpumiem diskvalificēti savulaik par olimpiskajiem čempioniem kronētie Krievijas soļotāji Sergejs Kirdjapkins, Valērijs Borčins un Olga Kaņiskina. Šāds liktenis piemeklējis arī pasaules čempionātu medaļniekus soļotājus Sergeju Bakuļinu un Vladimiru Kanaikinu. Tāpat diskvalifikācijas saņēmuši mazāk zināmi soļotāji Andrejs Ruzavins un Ņina Ohotņikova. Trīs no sodītajiem sportistiem bija trenera Viktora Čegina audzēkņi. No 17 zelta medaļām, kuras pēdējā desmitgadē pasaules čempionātos vai olimpiskajās spēlēs ieguvuši Krievijas soļotāji, 16 izcīnījuši sportisti, kas kādā savas karjeras posmā tikuši diskvalificēti par dopinga lietošanu vai pret kuriem pašlaik tiek veikta izmeklēšana.", "link": "https://www.delfi.lv/sports/news/other_kinds/other/borzakovskis-riodezaneiro-olimpiskajas-speles-krievijas-komanda-bus-tira-no-aizliegtajam-vielam.d?id=45736584"},
{"title": "Fotoreportāža: 'xRace' trešā sezona sākās ar jauniem rekordiem", "category": "Sports", "body": "580 dabas, sporta un piedzīvojumu mīļotāji Jūrmalā ar savu dalību atklāja Triatel  xRace  piedzīvojumu sacensību 2012. gada sezonu. Pirmā posma stiprākais trijnieks bija Uzņēmumu klases komandas - EBIKE, ISOSTAR un A/S A.C.B, informē rīkotāji. Sporta klasē ātrākais distances laiks bija 6h10m un 1.vietu ieguva jau pieredzējušā xRace sacensību komanda EBIKE Andra un Jāņa Ansabergu un Kristapa Jaunzema sastāvā. EBIKE izcīnīja uzvaru arī garajā distancē starp Latvijas uzņēmumu komandām. Ja sporta klase trīs stiprākās komandas bija vīriešu grupā, tad Tautas klasē pirmais trijnieks ir no mix grupas. Tautas klases uzvārētājs ir komanda \"Meža galvenais\", bet īsās distances stiprākā Uzņēmumu klases komanda ir vīriešu klases komanda \"Projekts 3\".  Pirmo reizi Triatel xRace organizatori sāka sacensības ar masveidīgu laivas startu, kad 50 laivas devās pāri Lielupei pēc sava pirmā kontrolpunkta šajā sezonā. \"Viena komanda – viesi no Maskavas, kas speciāli atbrauca uz xRace, pēc sacensībām teica, ka šī bija vislabākā ekskursija Jūrmalā, kuras laikā viņi varēja visu ieraudzīt, izmēģināt, izbaudīt. Tā arī bija: dalībnieki izskrēja Ragakāpas dabas parku, orientējās pēc foto Jūras un Jomas ielās, cēla smilšu pilis jūras krastā, cīnījās ar jūras viļņiem, apskatījās pilsētas skaistumus no 36 metrus augstā Dzintaru skatu torņa, orientējās ar velo pēc 1985. gada kartes Dubultu un Pumpuru purvainajā apvidū, spēlēja basketbolu un pildīja virvju uzdevumus Dzintaru Mežaparkā. Mums ir liels prieks, ka sezona sākās ar jaunu uzvaru – jaunu dalībnieku rekordu. Tik liels dalībnieku skaits ir apliecinājums sacensību kvalitātei – distances dažādībai un augstam servisam. Mēs ceram, ka mums izdevās iepriecināt un pārsteigt arī šajās saulainajās brīvdienās gan jau pieredzējušos, gan jaunus dalībniekus. Redzējām, ka trasi ar smaidu paveica arī tie dalībnieki, kuri iepriekšējās dienās piedalījās  mtb \">SEB MTB maratonā vai Rīgas pusmaratonā Biķerniekos,\" stāsta Triatel xRace organizators Jānis Vanags. Jūrmalas apkārtnes skaistums un saulainais laiks apbūra sacensību dalībniekus un līdzjutējus, savukārt dalībnieku azarts un prieks aizrāva pilsētas iedzīvotājus un viesus, kuri centās izpalīdzēt un uzmundrināt sportistus. Sekot līdzi dalībniekiem distances laikā varēja arī attālināti internetā: atbalstītāji varēja novērot un salīdzināt savu draugu, kolēģu vai ģimeņu komandu pārvietošanos distancē www.mansgps.lv mājas lapā. Savukārt sacensības dalībnieki savu veikto distanci var salīdzināt arī pēc sacensībām jebkurā laikā. Sportisti vai ģimenes, draugi vai uzņēmumu pārstāvji var pieteikties nākamajiem četriem Triatel xRace posmiem, kas norisināsies visas vasaras garumā: 2.jūnijā Valkā, 7. jūlijā Siguldā, 18. augustā Rīgā un noslēgsies 22. septembrī Līgatnē. Nākamais posms Valkā būs atšķirīgs ar to, ka norisināsies nakts laikā kopā ar Igaunijas piedzīvojumu meklētājiem no xDream. Sacensību organizatori mēģinās uzstādīt jaunu pasaules Ginesa rekordu ar lielāko dalībnieku skaitu piedzīvojumu sacensībās, jeb vairāk kā 1500 dalībnieki. Savukārt 7.jūlijā Siguldā norisināsies Latvijas čempionāts piedzīvojumu sacensībās. Lētākā pieteikšanās Valkas posmam vēl tikai līdz 13.maijam mājas lapā www.xrace.lv", "link": "https://www.delfi.lv/sports/news/tautas-sports/fotoreportaza-xrace-tresa-sezona-sakas-ar-jauniem-rekordiem.d?id=42322308"},
{"title": "Seši Indijas vieglatlēti pieķerti dopinga lietošanā", "category": "Sports", "body": "Seši Indijas vieglatlēti pieķerti aizliegto vielu lietošanā, piektdien pavēstīja Indijas Antidopinga aģentūra (NADA). Pieķerto sportistu vidū ir arī divas Britu sadraudzības spēļu un Āzijas spēļu zelta godalgu ieguvējas. NADA paziņoja, ka anabolisko steroīdu pēdas atrastas skrējēju Mandipas Kauras, Sini Žosē, Tianas Meri Tomasas un Džaunas Murmu, lodes grūdējas Sonijas Kumari, kā arī vadošā Indijas tāllēcēja Hari Muralidharana asins analīzēs. Analīzes sportistiem tika veiktas pagājušajā mēnesī notikušā Indijas vieglatlētikas čempionāta laikā. Visiem minētājiem sportistiem ir aizliegts piedalīties sacensībās līdz brīdim, kamēr lieta tiks atrisināta. \"Ja vēlamies izskaust līdzīgus skandālus, sportistu pārbaudes jāveic biežāk,\" izteicās NADA ģenerāldirektors Rahuls Bhatnagars. \"Mums ir svarīgi, lai mūsu sportisti būtu \"tīri\".\" Tikmēr Indijas Vieglatlētikas federācijas pārstāvis Adils Sumarivala pauda neizpratni par to, kāpēc sportisti lietojuši dopingu. \"Nesaprotu, kāpēc viņiem vispār bija nepieciešami šie anaboliskie steroīdi, jo tie sportistiem nedod nekādu labumu,\" viņš teica. Kaura un Žosē bija Indijas sieviešu 4x400 metru stafetes komandas sastāvā, kas pagājušā gada oktobrī izcīnīja zelta medaļas Britu sadraudzības spēlēs. Tāpat Kaura un Žosē tās pašas komandas sastāvā izcīnīja zelta godalgas arī Āzijas spēlēs aizvadītā gada novembrī.", "link": "https://www.delfi.lv/sports/news/other_kinds/atlethics/sesi-indijas-vieglatleti-piekerti-dopinga-lietosana.d?id=39359743"},
{"title": "Latvijas biatlonistes pēdējā desmitniekā PK otrā posma sprintā", "category": "Sports", "body": "Latvijas biatlonistes  Žanna Juškāne  un  Anete Brice  Pasaules kausa (PK) izcīņas otrā posmā 7,5 kilometru sprinta sacensībās, kas notiek Austrijas pilsētā Hohfilcenē, ierindojās pēdējā desmitnieka pozīcijās. Juškāne šajā sacensībās šaušanās pieļāva trīs kļūdas un ieņēma 91.vietu, no uzvarētājas Magdalēnas Noineres atpaliekot četras minūtes un 19,7 sekundes. Tikmēr Brice nesašāva divs mērķus, ierindojoties priekšpēdējā, 97.vietā. Viņa no uzvarētājas atpalika piecas minūtes un 16,9 sekundes. Līdz ar to Latvija nebūs pārtāvēta PK otrā posma iedzīšanas sacensībās, kurās piedalās 60 ātrākās no sprinta. Pirmās vietas īpašniece vāciete Noinere finišēja ar rezultātu 21 minūte un 9,2 sekundes, par 14,9 sekundēm apsteidzot Somijas sportisti Kaisu Mākārainenu, bet par 22,7 sekundēm – Olgu Zaicevu no Krievijas.", "link": "https://www.delfi.lv/sports/news/winter_sports/biathlon/latvijas-biatlonistes-pedeja-desmitnieka-pk-otra-posma-sprinta.d?id=41971110"},
{"title": "Latvijas biatlona stafetes komanda Pasaules kausa sacensībās apsteidz tikai Ķīnu un Lielbritāniju", "category": "Sports", "body": "Latvijas vīriešu biatlona stafetes komanda svētdien Pasaules kausa izcīņas otrā posma sacensībās ieņēma 23.vietu, apsteidzot tikai konkurentus no Ķīnas un Lielbritānijas. Pirmais trasē devās Edgars Piksons, kurš abās šaušanās izmantoja visas trīs rezerves patronas, tomēr izbēgot no soda apļu veikšanas un pirmo etapu noslēdzot priekšpēdējā, 24.vietā. Latvijas sportists trasē spēja apsteigt tikai Ķīnas pārstāvi. Kā otrais trasē devās ilggadējais izlases līderis Ilmārs Bricis, kurš jau beidzis profesionālo karjeru un šogad ir Lietuvas izlases treneris-konsultants. Viņš katrā šaušanā izmantoja pa divām rezerves patronām un stafeti atkal nodeva kā priekšpēdējais. Trešo etapu Latvijas izlasē veica Rolands Pužuli, kurš katrā šaušanā izmantoja pa divām rezerves patronām, Andrejam Rastorgujevam stafeti nododot jau pēdējā, 25.vietā, bet Rastorgujevs ar trim izmantotām rezerves patronām spēja Latvijas komandu pacelt līdz 23.vietai, apsteidzot Ķīnas un Lielbritānijas sportistus. Sacensībās uzvaru svinēja Norvēģijas kvartets Rūne Bratsvēns, Lāšs Bergers, Ēmils Hegle Svendsens un Tarjeijs Bē, kas latviešus apsteidza par apli un ar vienu soda apli finišā par 13,9 sekundēm bija ātrāki par Krievijas komandu. Piecas rezerves patronas izmantojušajiem krieviem 17,1 sekundi zaudēja Francijas biatlonisti, kas izmantoja par vienu rezerves patronu vairāk. Sieviešu stafetes sacensībās Latvija nebūs pārstāvēta. Jau vēstīts, ka posms piektdien sākās ar sprinta sacensībām, kurās vīriešu konkurencē Rastorgujevs ierindojās 71.pozīcijā, Piksons palika vienu pozīciju zemāk, bet jaunais Pužulis ieņēma 95.vietu 104 finišējušo dalībnieku konkurencē. Savukārt sieviešu sprinta sacensībās piektdien Žanna Juškāne ieņēma 91.vietu, bet Anete Brice ierindojās priekšpēdējā, 97.pozīcijā. Tikmēr sestdien notikušajās iedzīšanas sacensībās, kurām neviens Latvijas sportists nespēja kvalificēties, vīriešiem uzvaru izcīnīja Svendsens, bet sieviešu konkurencē triumfēja Baltkrievijas biatloniste Darja Domračova. Pasaules kausā šosezon risināsies deviņi posmi. Zīmīgi, ka arī trešais posms pēc nedēļas notiks Hohfilcenē, jo Francijas pilsētā Ansī, kur tas bija plānots, sacensības nevarēs notikt sniega trūkuma dēļ. Sieviešu konkurencē šosezon nestartēs ilggadējā Latvijas izlases līdere Madara Līduma.", "link": "https://www.delfi.lv/sports/news/winter_sports/biathlon/latvijas-biatlona-stafetes-komanda-pasaules-kausa-sacensibas-apsteidz-tikai-kinu-un-lielbritaniju.d?id=41973532"},
{"title": "Kontadors trešo reizi triumfē 'Tour de France' kopvērtējumā", "category": "Sports", "body": "Prestižā daudzdienu velobrauciena \"Tour de France\" noslēguma kopvērtējumā svētdien trešo reizi karjerā un otro gadu pēc kārtas triumfēja Spānijas riteņbraucējs Alverto Kontadors no \"Astana\" komandas. Pirmo reizi \"Tour de France\" kopvērtējumā Kontadors triumfēja 2007.gadā. \"Tour de France\" pēdējā, 20.posmā svētdien uzvaru izcīnīja slavenais brits Marks Kavendišs no \"HTC - Columbia\", kuram tas bija piektais panākums šī gada velobrauciena posmos. Otrajā vietā ierindojās itālietis Alesandro Petaki no \"Lampre-Farnese Vini\" vienības, bet trešais finišā līniju šķērsoja Džulians Dīns no Jaunzēlandes, kurš pārstāv vienību \"Garmin - Transitions\". Kontadors pēdējā posmā finišēja lielajā grupā, kurai tika fiksēts vienāds laiks ar uzvarētāju, līdz ar to viņa vienīgais konkurents uz uzvaru kopvērtējumā Endijs Šleks no Luksemburgas (\"Saxo Bank\") nespēja sadeldēt 39 sekunžu atstatumu līdz Kontadoram. Noslēguma kopvērtējumā Kontadors Šleku apsteidza par 39 sekundēm, bet godpilno trešo vietu izcīnīja krievs Deniss Menšovs no \"Rabobank\" komandas, kurš Kontadoram zaudēja divas minūtes un vienu sekundi. Interesanti, ka šī gada \"Tour de France\" laikā neviens riteņbraucējs netika pieķerts dopinga lietošanā, tomēr var gadīties, ka informācija par kādu vainīgo parādīsies pāris dienas pēc prestižā velobrauciena. Jau ziņots, ka \"Tour de France\" šogad nepiedalījās neviens Latvijas riteņbraucējs, jo Gatis Smukulis un Aleksejs Saramotins netika iekļauti savu pārstāvēto komandu sastāvos dalībai prestižajā velobraucienā.", "link": "https://www.delfi.lv/sports/news/other_kinds/cycling/kontadors-treso-reizi-triumfe-tour-de-france-kopvertejuma.d?id=33200927"},
{"title": "Kontadors pēc uzvaras 'Tour de France' izvirzās UCI ranga vadībā", "category": "Sports", "body": "Spānijas riteņbraucējs Alverto Kontadors pēc svētdien izcīnītās uzvaras prestižajā daudzdienu velobraucienā \"Tour de France\" pārņēmis vadību Starptautiskās Riteņbraukšanas savienības (UCI) rangā. Pirms velobrauciena \"Astana\" komandu pārstāvošais Kontadors rangā apsteidzis bijušo līderi Keidelu Evansu no Austrālijas, kurš atkritis uz otro vietu. Evansu apsteidzis arī vēl viens Spānijas riteņbraucējs Hoakins Rodrigess, kurš \"Tour de France\" finišēja astotajā vietā, bet UCI rangā tagad ieņem otro pozīciju. Tikmēr \"Tour de France\" velobraucienā otro vietu izcīnījušais Luksemburgas riteņbraucējs Endijs Šleks rangā pakāpies no 57.pozīcijas uz sesto vietu. Neviens no Latvijas riteņbraucējiem pie UCI ranga punktiem nav ticis. Nāciju vērtējumā ar 1528 punktiem pirmajā vietā nostiprinājās Spānija, bet komandu ieskaitē pirmajā vietā ar 884 punktiem atrodas Kazahstānā bāzētā \"Astana\" vienība.", "link": "https://www.delfi.lv/sports/news/other_kinds/cycling/kontadors-pec-uzvaras-tour-de-france-izvirzas-uci-ranga-vadiba.d?id=33218611"},
{"title": "Bricis izcīna 14.vietu olimpiskajās spēlēs sprintā", "category": "Sports", "body": "Latvijas biatlonists Ilmārs Bricis svētdien Vankūverā XXI Ziemas olimpiskajās spēlēs izcīnīja 14.vietu desmit kilometru sprintā. Vēl no Latvijas sportistiem Andrejs Rastorgujevs ieņēma 50.vietu, Kristaps Lībietis – 64.vietu, bet Edgars Piksons - 78.vietu. Bricis un Rastorgujevs tādējādi ieguva tiesības startēt arī 12,5 kilometru iedzīšanā. Līdzīgi kā sieviešu sprinta sacensībās sestdien, arī vīriešiem sprintā neuzvarēja neviens no favorītiem – negaidīti zelta godalgu izcīnīja francūzis Vensāns Žejs. Šaušanā viņš pieļāva vienu kļūdu un finišā par 12,2 sekundēm apsteidza divus soda apļus slēpojušo norvēģi Emīlu Hegli Svensenu. Bronzas godalgu negaidīti ieņēma horvāts Jakovs Faks, kurš ar precīzu šaušanu uzvarētājam zaudēja 14 sekundes. Pavisam nedaudz – tikai 3,4 sekundes – no goda pjedestāla šķīra slovēni Klemenu Baueru, kuram sacensībās šaušanā bija viena kļūda. Olimpisko spēļu pirmajās biatlona sacensībās vīriešiem tādējādi tikai Svensens vienīgais no sezonas līderiem spēja pacīnīties par godalgu, bet pārēji pasaules elites biatlonisti negaidīti šoreiz nespēja izrādīt konkurenci. Bricis abās šaušanās pieļāva pa vienai kļūdai un finišā uzvarētājam zaudēja vienu minūti un 33,5 sekundes. Rastorgujevs šaušanā pieļāva trīs kļūdas, bet slēpošanā bija ļoti ātrs un finišā spēja izcīnīt sev vietu iedzīšanas sacensībās (+2:57,5 minūtes). Lībietis sacensībās pieļāva tikai vienu kļūdu, taču viņam slēpošanā solis nebija diez ko ātrs un beigās tikai 64.vieta (+3:24,7 minūtes). Piksons šaušanā pieļāva divas kļūdas, slēpšanā arī bija palēns un finišā uzvarētājam zaudēja 4:15,2 minūtes. Vīriešu biatlona iedzīšanas sacensības notiks 16.februārī.", "link": "https://www.delfi.lv/sports/archive/bricis-izcina-14vietu-olimpiskajas-speles-sprinta.d?id=29921973"},
{"title": "Bronzas medaļas ieguvējs biatlonā grib mainīt pavalstniecību", "category": "Sports", "body": "Horvāts Jakovs Faks, kurš 10 km biatlonā izcīnīja olimpisko bronzas godalgu, nākotnē varētu pārstāvēt Slovēniju. Šāds sportista lēmums pamatots ar vēlmi startēt stafetē, bet Horvātijas izlasē šādas komandas nav. Slovēnijas izlasei Faks varētu pievienoties 2010./2011. gada sezonā, ziņo lenta.ru, atsaucoties uz vietējiem medijiem. Horvātu biatlonists jau divus gadus trenējas kopā ar Slovēnijas izlasi, un vienošanās par pāreju tai jau ir panākta. Olimpiskā bronzas medaļa ir 22 gadus vecā Jakova Faka līdz šim augstākais sportiskais sasniegums. Pasaules kausa izcīņas kopvērtējumā Faks atrodas 47. vietā, par trim punktiem apsteidzot Ilmāru Brici.", "link": "https://www.delfi.lv/sports/archive/bronzas-medalas-ieguvejs-biatlona-grib-mainit-pavalstniecibu.d?id=29938593"},
{"title": "Līduma iedzīšanā pakāpjas uz 38.vietu; triumfē Noinere", "category": "Sports", "body": "Latvijas biatloniste Madara Līduma otrdien XXI Ziemas olimpiskajās spēlēs desmit kilometru iedzīšanā izcīnīja 38.vietu, bet par olimpisko čempioni kļuva vāciete Magdalena Noinere. Vēl iedzīšanā no Latvijas sportistēm startēja Gerda Krūmiņa, kura ieņēma 57.vietu. Iedzīšanā visu sacensību sīva cīņa ritēja starp olimpisko čempioni sprintā slovākieti Anastasiju Kuzminu un Noineri. Abas sportistes šaušanā pieļāva pa divām kļūdām, tomēr slēpošanā ātrāka bija Noinere, kura finišā Kuzminu apsteidza par 15,5 sekundēm. Bronzas godalgu izcīnīja francūziete Marī Lora Brunē, kura pēc sprinta bija sestā. Viņa bija viena no divām sportistēm, kas šaušanā nepieļāva kļūdas, un finišā uzvarētājai zaudēja 28,3 sekundes. Bez kļūdām šāva vēl tikai norvēģiete Tūra Bergere, kura tādējādi no 33.vietas pakāpās uz ceturto. Līduma arī ievērojami uzlaboja savas pozīcijas, jo pēc sprintā iegūtās 57.vietas pakāpās uz 38.vietu. Pirmajās divās šaušanās Līduma bija precīza un pakāpās pat uz 33.vietu, taču pirmajā šaušanā stāvus pieļāva divas kļūdas un noslīdēja uz 37.vietu. Pēdējā šaušanā viņa pieļāva vēl vienu kļūdu, kas neļāva viņai pacīnīties par vietu starp 30 labākajām. Finišā Līduma uzvarētājai zaudēja 3:46,6 minūtes. Krūmiņai pēc labi aizvadītām sacensībām sprintā (48.vieta) šoreiz slēpošanā solis vairs nebija pietiekami ātrs. Jau pēc pirmās šaušanas, kurā bija precīza, viņa atkrita uz 57.vietu un vēlāk tā arī neuzlaboja savas pozīcijas. Krūmiņa šaušanā kopumā pieļāva četras kļūdas un finišā olimpiskajai čempionei zaudēja 7:42,7 minūtes.", "link": "https://www.delfi.lv/sports/archive/liduma-iedzisana-pakapjas-uz-38vietu-triumfe-noinere.d?id=29966763"},
{"title": "Zviedram Ferijam zelts biatlonā, Bricim 32. vieta", "category": "Sports", "body": "Zelta medaļu biatlonā 12,5 km iedzīšanā izcīnīja zviedrs Bjerns Ferijs, bet sprinta uzvarētājs Vinsents Žejs savai zelta medaļai pievienoja bronzas godalgu. Ilmārs Bricis ierindojās 32. vietā, veicot četrus soda apļus. Pēdējā šautuvē Bjerns Ferijs ieslēpoja vienlaicīgi ar francūzi Vinsentu Žeju, abi bija spiesti veikt vienu soda apli, un pēc tam Ferijs aizmuka no francūža, kuru pēdējā trases nogrieznī pirms finiša apsteidza vēl arī austrietis Kristofs Zumans, iegūstot sudraba godalgu. Ilmārs Bricis pirmajās divās šautuvēs šāva precīzi, saglabājot 14. pozīciju, taču šaušana stāvus Ilmāram nevedās, nācās veikt kopumā četrus soda apļus un finišā Latvijas labākajam biatlonistam 32. pozīcija. Andrejs Rastorgujevs no 20 mērķiem sašāva 11, veica deviņus soda apļus un finišēja priekšpēdējā, 58. vietā.", "link": "https://www.delfi.lv/sports/archive/zviedram-ferijam-zelts-biatlona-bricim-32-vieta.d?id=29968707"},
{"title": "Organizatori pēc biatlona iedzīšanas distancēm saskārušies ar nopietniem protestiem", "category": "Sports", "body": "Trases darbinieku un elektronikas kļūdu dēļ vairāku valstu pārstāvji izteikuši nopietnus protestus pēc otrdien aizvadītajām Vankūveras olimpisko spēļu sacensībām biatlonā iedzīšanas distancēs vīriešiem un sievietēm. Gan 12,5 kilometru distancē vīriešiem, gan desmit kilometru sacensībās sievietēm vairāki dalībnieki startēja nepareizos laikos. \"Starptautiskā Biatlona savienība (IBU) uzņemas pilnu atbildību,\" izteicās sacensību tehniskais delegāts Norberts Baijers. Sieviešu sacensībās bija trīs laika kļūdas. Nopietnākā risinājās, kad pretendente uz medaļām, Zviedrijas biatloniste Anna Karina Ūlofsone-Zideka trasē tika palaista 14 sekundes par vēlu. Pēc zviedru protestiem no viņas rezultāta šīs 14 sekundes tika noņemtas, kas sportistei ļāva kopvērtējumā pakāpties uz ceturto vietu. \"Tā būtu absolūti citādāka sacīkste viņai. Tieši šī iemesla dēļ mēs protestējam,\" izteicās sportistes treneris Volfgants Pilers. Tikmēr vīriešu sacensībās mājinieku cerība uz medaļām Žans Filips Legelē trasē tika palaists pārāk agri. \"Šī bija trases darbinieku kļūda. Persona, kas laida sportistus trasē, nebija koncentrējies,\" atzina Baijers. Sacīkšu noslēgumā Legelē saņēma 30 sekunžu sodu, kas viņu atbīdīja no sestās vietas uz 11.pozīciju. Šī iemesla dēļ kanādieši uzskata, ka sacensības bija jāpārtrauc. \"Puisis man ļāva braukt par agru. Jau pēc pirmajiem pāris soļiem zināju, ka dabūšu diskvalifikāciju vai sodu,\" atzina Legelē. Jau ziņots, ka pagājušā gada pasaules čempionātā, vairāki līderi, ieskaitot slaveno Ūli Eināru Bjērndālenu aizbrauca trasē pa nepareizu distanci. Sākotnēji sportistiem tika piespriesti sodi, bet pēc tam viņu laikus atjaunoja.", "link": "https://www.delfi.lv/sports/archive/organizatori-pec-biatlona-iedzisanas-distancem-saskarusies-ar-nopietniem-protestiem.d?id=29970223"},
{"title": "Safins apmeklē Krievijas biatlona komandas mājvietu Vankūverā", "category": "Sports", "body": "Bijusī pasaules tenisa pirmā rakete vīriešiem Marats Safins trešdien apmeklēja Krievijas olimpiskās biatlona komandas mājvietu Vankūverā, ziņo masu mediji. Pirms Safina pie biatlonistiem bija ieradies arī Krievijas sporta ministrs Vitālijs Mutko. Šajā pasākuma bija aicināti piedalīties paši biatlonisti, bet ar noteikumu, ka pasākumā viņi uzturēsies neilgi un viņiem nav jāstarte ceturtdienas sacensībās. Safins arī pastāstīa, ka Vistlerā paliks ilgāk, jo vēlas redzēt XXI Ziemas olimpiskā spēļu biatlona sacensības klātienē.", "link": "https://www.delfi.lv/sports/archive/safins-apmekle-krievijas-biatlona-komandas-majvietu-vankuvera.d?id=30009857"},
{"title": "Bergere atnes Norvēģijai 100.zeltu Ziemas olimpiskajās spēlēs; Līdumai tikai 67.vieta", "category": "Sports", "body": "Biatloniste Tūre Bergere ceturtdien atnesa Norvēģijai 100.zeltu Ziemas olimpisko spēlu vēsturē, uzvarot XXI Ziemas olimpiskajās spēlēs Vankūverā 15 kilometru individuālajā distancē. Labāko no Latvijas biatlonistēm Madaru Līdumu atkal pievīla šaušana un viņai tikai 67.vieta. Bergere, pieļaujot vienu kļūdu šaušanā, distanci veica 40:52,8 minūtēs. Otrajā vietā negaidīti ierindojās Kazahstānas sportiste Jeļena Krustaļeva, kura 15 kilometrus veica 41.13,5 minūtēs. Šaušanā Kazahstānas pārstāve kļūdas nepieļāva, bet ar to nepietika, lai apsteigtu Bergeri. Trešajā vietā arī pārsteidzoši ierindojās Baltkrievijas biatloniste Darja Domračeva (viena kļūda šaušanā), kura no līderes atpalika par 28,2 sekundēm. Baltkrievijai un Kazahstānai tās ir pirmās medaļas Vankūverā. Līduma saušanā pieļāva sešas kļūdas, kas arī liedza pacīnīties par augstākām vietām. No Bergeres Līduma atpalika par 6:37,4 minūtēm. Gerda Krūmiņa ierindojās 69.vietā, Līga Glāzere finišu sasniedza 78.vietā, bet Žanna Juškāne ierindojās 84.vietā no 86 sportistēm, kuras finišēja.  Krūmiņa no līderes atpalika par 7:07,3 minūtes (četras kļūdas šaušanā), Glāzere - 9:27,5 minūtes (piecas kļūdas šaušanā), bet Juškāne - 12:43,6 minūtes (septiņas kļūdas šautuvē). Līdz ar to nevienai Latvijas biatlonistei neizdevās kvalificēties 12,5 kilometru masu starta sacensībām, kurās startēs 30 pasaules labākās biatlonistes. Latvijas biatlonistēm palikušas tikai vienas sacensības - 4x6 kilometru stafete.", "link": "https://www.delfi.lv/sports/archive/bergere-atnes-norvegijai-100zeltu-ziemas-olimpiskajas-speles-lidumai-tikai-67vieta.d?id=30022827"},
{"title": "Līduma netieši pieļauj aiziešanu no biatlona", "category": "Sports", "body": "Latvijas biatloniste Madara Līduma neslēpj, ka Vankūveras olimpiskajās spēlēs nav izdevies iepriecināt ne sevi, ne treneri, ne atbalstītājus. Tāpat sportiste netieši atzina, ka nav pārliecināta par palikšanu biatlonā. \"Ļoti žēl, ka nesanāca iepriecināt ne sevi, treneri, ne savus atbalstītājus.. Sprintā es atnācu par lēnu šautuvē, šodien es atnācu maksimālā ātrumā līdz pašam paklājiņam, vienkārši gatavojos šaušanai un jutu, ka nevaru, sākas pulsācija. Kādas divas reizes atliku, tāpat trīs sodi.. Protams, rezultātu izteiksmē man nav ne par ko priecāties, ne par ko lepoties. Es priecājos par šiem četriem gadiem, kas bija, un neko nenožēloju,\" pēc finiša žurnālistiem sacīja Līduma. Sportiste emocionāli stāstīja, ka viss pārējais bijis lieliski, izņemot šaušanu. \"Viss bija labi. Pašsajūta bija laba, slēpes bija labas.. Gāju tā, lai nenoķeru pulsāciju, bet sanāca tā, ka tieši noķēru. Otrajā šautuvē praktiski viss arī beidzās. Pēc tam jau tikai aizbraukt līdz galam.. Protams, turpināju cīnīties.. Domāju, ja, neraugoties uz trim kļūdām otrajā šautuvē, būtu [tālāk] sašāvusi bez kļūdām arī būtu labi.. Šeit ir jāšauj nule, vai viens,\" klāstīja olimpiete. Par nākotnes plāniem biatlonā Līduma izteicās mīklaini. Jautāta, vai neapsver domu beigt karjeru, 26 gadus vecā Latvijas izlases līdere sacīja :\"Pirmkārt, es uzskatu, ka šādus lēmumus nevar pieņemt uz emocijām, vajag ļaut visam nosēsties. Otrkārt, man bieži ir tāda sajūta, ka es tieku pārprasta. Tas, ko es gribu pateikt - es biatlonā esmu tāpēc, ka man tas ļoti patīk, bet, lai varētu trenēties un lai varētu piedalīties sacensībās, ir vajadzīga nauda. Tā kā man nav ne bagātu Austrālijas onkuļu, ne miljonāru sponsoru, ne tādu rezultātu, lai varētu cerēt uz atbalstu no valsts, neizklausās, ka paliek liela izvēle.. Var jau būt, ka būs kā tajā multenē, ka nāks laimes lācis un tā..\" Tikmēr Gerda Krūmiņa atzina, ka cerības uz labāku vietu zudušas pēc otrās šautuves. \"Tā otrā šautuve.. Visu izdarīju otrajā šautuvē. Visu slikto, ko vien varētu izdarīt, izdarīju.. Pārcentos.. Gribēju sašaut. Pārgatavojos, pārcentos šaušanā,\" sacīja Krūmiņa. \"Kopumā jau nebija slikti, viss bija labi, izņemot otro šautuvi,\" viņa turpināja. Jautāta, kādēļ Latvijas biatlona izlases meitenēm salīdzinājumā ar elites sportistēm, nesokas ar šaušanu, viņa teica: \"To tā nevar pateikt.. Tā jau nav, ka nevaram sašaut, sākām ar nullēm un beidzām ar nullēm. Domāju, ka psiholoģiski nostrādā.. Mēs jau darām visu, ko varam. Mēs laikam gribam, bet nevajag gribēt, vajag darīt.\" Jau ziņots, ka 15 km individuālajā distancē startēja četras Latvijas biatlonistes. Visām četrām šaušanā bija pārāk daudz kļūdu, lai saglabātu izredzes uz augstu vietu un pakāptos augstāk par septīto desmitu. Komandas līdere Līduma ar sešām kļūdām ierindojās 67. vietā, Gerda Krūmiņa ieņēma 69. vietu, Līga Glāzere finišēja 78. pozīcijā, bet Žanna Juškāne ierindojās 84. vietā 87 dalībnieču konkurencē. Par olimpisko čempioni kļuva norvēģiete Tūra Bergere, kura 20 šāvienos kļūdījās tikai reizi un finišu sasniedza pēc 40 minūtēm un 52,8 sekundēm. Bergeres triumfs padarīja Norvēģiju par pirmo valsti, kam ir 100 zelta medaļu ziemas olimpiskajās spēlēs.", "link": "https://www.delfi.lv/sports/archive/liduma-netiesi-pielauj-aiziesanu-no-biatlona.d?id=30025465"},
{"title": "Bricis: ar tādu šaušanu nav variantu", "category": "Sports", "body": "Latvijas biatlona izlases līderis Ilmārs Bricis pēc finiša Vankūveras olimpiskajās spēlēs 20 kilometru individuālajā distancē sacīja, ka visas cerības uz augstu rezultātu palikušas pirmajā šautuvē, kur pieļautas trīs kļūdas. Viņš sacīja, ka treneri brīdinājuši par vēju un sportists to arī ņēmis vērā. \"Es nezinu. Tur jāprasa trenerim. It kā visu izdarīju pareizi. Vējš bija no kreisās, to arī ņēmu vērā, šaujot. Tur viss skaidrs.. Viss beidzās pirmajā šautuvē,\" sacīja sportists. Viņš arī atzina, ka tieši šaušanas dēļ šīs olimpiskās spēles nav izvērtušās tādas kā cerēts. Sportists sacīja, ka treniņos ar šaušanu problēmu nav, un viņam nav izskaidrojuma, kādēļ tā neveicas sacensībās: \"Principā, lielos vilcienos ar šaušanu viss ir kārtībā, treniņos vispār nav problēmu\". Tāpat Bricis atzina, ka pašam sev viņam nav ko pārmest, jo treniņprocesā viss iecerētais izdevies kā plānots. \"Šaušanā varbūt mums nav tāds īpašs treneris kā fiziskajā, kurš plāno slodzes. Tā kā es pat nemāku teikt,\" teica Bricis. Jautāts par saviem sportiskajiem plāniem nākotnē, viņš sacīja, ka par karjeras beigšanu nav domājis. \"Negribētos uz šitādas nots pabeigt.. Par tādu tēmu nekas nav domāts. Tas nav arī jautājums šai dienai,\" teica 39 gadus vecais olimpietis, kurš fiziski jūtoties lieliskā formā. \"Es jau esmu desmitiem reižu teicis, ka pabeigt var jebkurā dienā,\" rezumēja Bricis, kuram šīs ir sestās olimpiskās spēles. Tikmēr 37.vietu 20 kilometru individuālajā distancē izcīnījušais biatlonists Edgars Piksons ar sasniegto ir apmierināts. Pēc finiša viņš žurnālistiem atzina, ka slēpojies pasmagi, taču šaušanā sekmējies salīdzinoši labi. \"Līdz pilnai laimei pietrūka divu šāvienu, un pašsajūta nebija tā labākā,\" teica Piksons. \"Distancē jutos normāli. Nepaveicās. Divi garām - tas ir normāli. Slēpot bija grūti.. Salūzu galīgi,\" klāstīja sportists, uzsverot, ka slēpes slīdējušas ļoti labi. To, cik labi slīdējušas spēles, uzsvēra arī Kasaprs Dumbris, kurš ierindojās 73.vietā. \"Ja godīgi, slēpes šodien slīdēja tuvu ideālam\". Labākajiem sportistiem esot ļoti augstas klases slēpju smērētāji, taču šodien latviešiem slēpes slīdējušas pat labāk nekā citu valstu pārstāvjiem. \"Malači, veči labi pastrādājuši,\" teica Dumbris. Viņš atzina, ka psiholoģiski bijis grūti saņemties pēc pirmajiem diviem garām aizšautajiem šāvieniem. \"Kāda var būt sajūta - pirmie divi garām un jāturpina sacensības? Tas ir sports. Jāmāk savākties un jāturpina. Smagi, protams, bet ir jāsavācas,\" sajūtās dalījās Dumbris, piebilstot, ka pašam juties, ka šaujas ritmiski un viss ir kārtībā. \"Protams, divdesmitnieks nav tā vieglākā distance. Viens sapnis dzīvē ir sasniegts,\" par savu olimpisko startu teica Dumbris. \"Labāka dzīves sportiskā forma nav, taču cīnījos, cik dvēselīte ļāva,\" turpināja viņš. Dumbris arī pastāstīja, ka psiholoģiski startam juties gatavs un lieka satraukuma nav bijis. \"Pasaules kausā pat šī atmosfēra ir vēl iespaidīgāka.. Tā kā šajā sacensībā problēmu nebija savākties.. Ja ir mandrāža un uztraukums, tas ir normāli, trakāk būtu, ja tā nebūtu. Pirmie simts metri un satraukums ir izčabējis,\" teica Dumbris. Savukārt Kristaps Lībietis pēc finiša pastāstīja, ka pirmajā aplī nokritis un pazaudējis vismaz 30 sekunžu. \"Man brauca amerikānis priekšā un kaut kā pazuda pamats zem kājām. Pirmajā šautuvē man arī bija divi sodi. Tas kritiens izsita no sliedēm. Kad iebraucu šautuvē, tas amerikānis, kurš man bija priekšā, jau bija izšāvis, tas nozīmē, ka tur bija kādas 30-40 sekundes,\" klāstīja Lībietis. \"Trīs sodi nav daudz, bet lai normāli cīnītos par puntiem, var vienu kļūdu pieļaut\". Arī Lībietis teica, ka slēpes slīdējušas lieliski. 20 kilometru distancē startēja četri Latvijas sportisti. Edgars Piksons ceturtdien izcīnīja 37.vietu, bet Bricis cerības uz labu rezultātu atstāja jau pirmajā šautuvē, kur Latvijas komandas līderim palika trīs neskarti mērķi. Bricis pa reizei kļūdījās arī nākamajās trijās ugunslīnijās un ar sešiem nesašautiem mērķiem ierindojās 74. vietā, kas bija zemākā pozīcija Latvijas komandā. Kristaps Lībietis ieņēma 70. vietu, bet Kaspars Dumbris finišēja 73. vietā 88 dalībnieku konkurencē Uzvarēja norvēģis Emils Hegle Svendsens, savukārt viņa slavenais tautietis Ole Einars Bjerndālens dalīja otro vietu ar Baltkrievijas biatlonistu Sergeju Novikovu. Tādējādi apbalvošanā pasniegs divas sudraba medaļas, bet bronzas laureāta nebūs.", "link": "https://www.delfi.lv/sports/archive/bricis-ar-tadu-sausanu-nav-variantu.d?id=30027089"},
{"title": "Svendsens papildina Norvēģijas zelta medaļu kolekciju; Piksonam 37.vieta", "category": "Sports", "body": "Biatlonists Emīls Hegle Svendsens izcīnīja vēl vienu zelta medaļu Norvēģijai, uzvarot 20 km individuālajā distancē. Labākais no Latvijas sportistiem šai distancē bija Edgars Piksons, kurš ierindojās 37. vietā. Līdzīgi kā sieviešu sacensībās, kurās uzvarēja ar otro numuru startējusī Tūre Bergena, arī vīriešu konkurencē vadībā izvirzījās un līdz pat sacensību beigām līderpozīciju noturēja Emīls Hegle Svendsens, kuram bija piektais starta numurs. Šautuvēs Svensons sašāva 19 no 20 mērķiem un trasē pavadīja 48 minūtes un 22,5 sekundes. Ūle Einārs Bjerndālens nesašāva divus mērķus un saņēma divas soda minūtes, bet finišā viņš no Svensona atplika tikai 9,5 sekundes. Neilgi pēc tam ar identisku rezultātu finišā ieradās baltkrievs Sergejs Novikovs, kas nozīmē, ka šajā disciplīnā tiks pasniegtas divas sudraba godalgas, bet bronza netiks piešķirta. Līdz ar to Bjērndalens kļuva par pirmo biatlonistu un ceturto sportistu vispār, kurš Ziemas olimpiskajās spēlēs ir izcīnījis desmit medaļas. Labākais no Latvijas biatlonistiem bija Edgars Piksons, kurš saņēma tikai divas soda minūtes un finišā uzrādīja 37. rezultātu (+4:30.0 minūtes). Kristapam Lībietim trīs nesašauti mērķi un 70. pozīcija (+7:39.9 minūtes), Kasparam Dumbrim piecas soda minūtes un 73. vieta (+8:07.6 minūtes). Ļoti neveiksmīga šī disciplīna izrādījās Ilmāram Bricim, kurš nesašāva sešus mērķus un ierindojās 74. vietā (+8:11.4 minūtes). Neveiksmīgais starts 20 kilometru distancē liedza Bricim kvalificēties 15 kilometru masu starta sacensībās, kurās tādējādi nepiedalīsies neviens Latvijas biatlonists. Latvijas biatlonistiem Vankūveras olimpiskajās spēlēs vēl palicis tikai starts 4x7,5 kilometru stafetē.", "link": "https://www.delfi.lv/sports/archive/svendsens-papildina-norvegijas-zelta-medalu-kolekciju-piksonam-37vieta.d?id=30026315"},
{"title": "Latvijas jauktās stafetes komanda tiek apsteigta par apli IBU kausa biatlonā posmā", "category": "Sports", "body": "Latvijas jauktā stafetes komanda trešdien palika bez rezultāta Austrijas pilsētā Obertilahā notiekošajā IBU kausa izcīņas trešajā posmā, jo tika apsteigta par apli. Latvijas sportisti Anete Brice, Inga Paškovska, Artūrs Koļesņikovs un Toms Praulītis 2x6+2x7,5 kilometru garās distances astoņās šaušanās izmantoja 11 rezerves patronas un slēpoja vienu soda apli, finišējot 21.vietā 25 komandu konkurencē. Tomēr no uzvaru izcīnījušajiem Krievijas sportistiem latvieši atpalika par vairāk nekā apli. No Latvijas sportistiem vissekmīgāk šāva Brice, kas izmantoja tikai vienu rezerves patronu, bet Paškovska un Koļesņikovs kļūdījās pa trim reizēm. Savukārt Praulītis izmantoja četras rezerves patronas un vēl slēpoja soda apli. IBU kausa posma turpinājumā piektdien notiks sprints vīriešiem un sievietēm, bet sestdien tiks aizvadītas iedzīšanas. Brice gan tagad dosies uz citu Austrijas pilsētu Hohfilceni, kur piedalīsies Pasaules kausa trešajā posmā. Arī šajās sacensībās sportistei būs jāpiedalās jauktajā stafetē, turklāt tajā startēs arī viņas tēvs Ilmārs.", "link": "https://www.delfi.lv/sports/news/winter_sports/biathlon/latvijas-jauktas-stafetes-komanda-tiek-apsteigta-par-apli-ibu-kausa-biatlona-posma.d?id=41983292"},
{"title": "Latvijas biatlonistiem neveiksmīgas sacensības PK sprinta sacensības", "category": "Sports", "body": "Neveiksmīgi Pasaules kausa izcīņas trešā posma sacensības 10 kilometru sprintā ceturtdien aizvadīja Latvijas biatlonisti, no kuriem neviens nekvalificējās iedzīšanas sacensībām. Labākais no Latvijas sportistiem bija  Rolands Pužulis , kuram 69.vieta,  Edgars Piksons  ieņēma 77.vietu, bet  Andrejs Rastorgujevs  bija 98.vietā 106 sportistu konkurencē. Par sacensību uzvarētāju kļuva norvēģis Tarjejs Bē, kurš tikai par četrām sekundēm apsteidza šo sezonu fantastiski uzsākušo francūzi Martēnu Furkādu. Norvēģis šaušanā pieļāva vienu kļūdu, bet Furkāds veica divus soda apļus. Trešo vietu sensacionāli ieguva krievu biatlonists Timofejs Lapšins, kurš šāva precīzi un uzvarētājam zaudēja 17,2 sekundes. Pužulis šaušanā pieļāva vienu kļūdu un zaudēja uzvarētājam 2:04,3 minūtes, Piksonam bija četras kļūdas šaušanā (+2:17,5 minūtes), bet Rastorgujevs pieļāva tikai vienu kļūdu, taču bija ļoti lēns distancē un atpalika no līdera par 3:08,1 minūtēm.", "link": "https://www.delfi.lv/sports/news/winter_sports/biathlon/latvijas-biatlonistiem-neveiksmigas-sacensibas-pk-sprinta-sacensibas.d?id=41986668"},
{"title": "Biatlonistam Praulītim 79.vieta IBU kausa posma sprinta sacensībās", "category": "Sports", "body": "Latvijas biatlonists  Toms Praulītis  piektdien izcīnīja 79.vietu IBU kausa izcīņas trešajā posmā desmit kilometru sprinta sacensībās. Divās šaušanās Praulītis pieļāva divas kļūdas un finišā par trim minūtēm un 23,1 sekundi atpalika no krieva Jevgēņija Garaničeva. Vēl viens Latvijas sportists Artūrs Koļesņikovs arī kļūdījās divas reizes, bet pēc sacensībām tika diskvalificēts. Pēc iegūtā laika Koļesņikovs būtu ticis labāko 60 sportistu vidū, kas ļautu kvalificēties iedzīšanai. Tikmēr Latvijas biatloniste Anete Brice izcīnīja 74.vietu IBU kausa izcīņas trešajā posmā 7,5 kilometru sprinta sacensībās.  Divās šaušanās Brice pieļāva divas kļūdas un finišā par četrām minūtēm un 10,9 sekundēm atpalika no uzvaru izcīnījušās krievietes Jekaterinas Glazirinas, kura sašāva visus desmit mērķus.  Vēl viena Latvijas sportiste Inga Paškovska kļūdījās sešas reizes un ieņēma 93.vietu 100 finišējušo dalībnieču konkurencē. Viņa uzvarētājai zaudēja sešas minūtes un 49,3 sekundes.  Iedzīšanas sacensībām, kas notiks sestdien, kvalificējās 60 labākās sportistes. Kā ziņots, posms sākās trešdien, kad 2x6+2x7,5 kilometru jauktās stafetes sacensībās Latvijas sportisti tika apsteigti par apli un netika klasificēti. Bricei svētdien citā Austrijas pilsētā Hohfilcenē plānots piedalīsies arī Pasaules kausa trešajā posmā. Arī šajās sacensībās sportistei būs jāpiedalās jauktajā stafetē, turklāt tajā startēs arī viņas tēvs Ilmārs.", "link": "https://www.delfi.lv/sports/news/winter_sports/biathlon/biatlonistam-praulitim-79vieta-ibu-kausa-posma-sprinta-sacensibas.d?id=41989770"},
{"title": "Slikto laika apstākļu dēļ atceļ populārās slēpošanas sacensības 'Apkārt Alaukstam'", "category": "Sports", "body": "Sestdien, 4.februārī, Vecpiebalgā paredzētās ikgadējās slēpošanas sacensības \"Apkārt Alaukstam\" atceltas slikto laika apstākļu dēļ, informē sacensību rīkotāji. Saistībā ar izveidojušos situāciju ar šā gada vēlo ziemas iestāšanos, kā arī ar pašreizējo situāciju slēpojuma \"Apkārt Alaukstam\" distancēs, organizētāji \"Alpha Baltic Sport\" sadarbībā ar sporta klubu \"Alauksts\" ir pieņēmuši lēmumu atcelt 2012.gada slēpojumu. \"Šogad diemžēl ilgi gaidītā ziema iestājās ļoti vēlu, turklāt esošie laikapstākļi ir ļoti nepastāvīgi. Šobrīd distancē ir vairākas kritiskas vietas, kas virzās gar ezera krastu: tās ir applūdušas un ļoti bīstamas, kā rezultātā, domājot par dalībnieku drošību, mēs nevaram atļauties riskēt. Līdz ar to mēs esam spiesti pieņemt šo smago lēmumu un atcelt ikgadējo slēpojumu \"Apkārt Alaukstam\",\" stāsta organizatoru pārstāvis Kaspars Tupiņš.  \"Lai arī sniega ir pietiekoši, tomēr vairākas vietas trasē virzās pār purvainu apvidu, kas dēļ rudens lietavām joprojām slēpotājiem ir neizbraucams. Pieļāvām arī otru variantu: finišu veidot pār Alauksta ezeru, bet tā kā tas ir tikai nesen aizsalis, tad tas nav pieļaujams no drošības viedokļa. Mūsu prioritāte ir slēpojuma kvalitāte, tādēļ šogad diemžēl slēpojums ir jāatceļ. Līdz šim objektīvu iemeslu dēļ \"Apkārt Alaukstam\" nebija noticis trīs reizes, tomēr ceram, ka nākamgad tiksimies slēpojumā, finišējot ar smaidu un lieliskā garastāvoklī,\" saka viens no šī slēpojuma tradīcijas dibinātājiem Aivars Avens. Pērn Vecpiebalgā norisinājās jau XXII slēpojums \"Apkārt Alaukstam\", kurā piedalījās rekordliels dalībnieku skaits – vairāk nekā 2400 slēpot gribētāju. 2011.gadā 42 km sporta distanci atklāja \"Euroloppet\" komisāri Freds Noiners (Fred Neuner) un Kristians Šnīrsmeijers (Christian Schniersmayer). Šajā distancē kopumā startēja aptuveni 400 slēpotāju, tostarp gan mūsu tuvāko kaimiņvalstu (Lietuva, Igaunija un Krievija) pārstāvji, gan arī dalībnieki no Ukrainas, Somijas, Vācijas, Itālijas un pat Jaunzēlandes. Organizētāji visiem, kuri jau reģistrējušies dalībai sacensībās \"Apkārt Alaukstam\", piedāvā pārcelt dalības maksu uz kādu no vasaras maratonu distancēm – šosejas riteņbraukšanas velomaratonu, skrituļslidošanu, kalnu divriteņu sacensībām vai skriešanas pusmaratonu vai arī uz 2013.gada slēpojumu \"Apkārt Alaukstam\", vai arī piedāvā iespēju saņemt atpakaļ iemaksāto dalības maksu.", "link": "https://www.delfi.lv/sports/news/tautas-sports/slikto-laika-apstaklu-del-atcel-popularas-sleposanas-sacensibas-apkart-alaukstam.d?id=42077518"},
{"title": "Latvijas biatlonistes PK trešā posma sprintā ieņem vietas pēdējā pieciniekā", "category": "Sports", "body": "Latvijas biatlonistes Pasaules kausa izcīņas trešajā posmā 7,5 kilometru sprinta sacensībās piektdien ieņēma vietas pēdējā pieciniekā. Žanna Juškāne  šajās sacensībās finišēja 91.vietā, šaušanās pieļaujot sešas kļūdas. Finišā viņa uzvarētājai Olgai Zaicevai no Krievijas zaudēja piecas minūtes un 57,4 sekundes. Savukārt Baiba Bendika šaušanās pieļāva piecas kļūdas un finišēja pēdējā, 95.pozīcijā, uzvarētājai zaudējot septiņas minūtes un sešas sekundes. Zaiceva distanci veica 20 minūtēs un 36,6 sekundēs, par 13,9 sekundēm apsteidzot otrajā vietā esošo baltkrievieti Darju Domračovu, bet par 30,2 sekundēm Zviedrijas sportisti Helēnu Ekholmu, kas ierindojās trešajā pozīcijā.", "link": "https://www.delfi.lv/sports/news/winter_sports/biathlon/latvijas-biatlonistes-pk-tresa-posma-sprinta-ienem-vietas-pedeja-piecinieka.d?id=41989994"},
{"title": "Birnbahers ātrākais Pasaules kausa biatlonā iedzīšanas sacensībās", "category": "Sports", "body": "Pasaules kausa izcīņas trešajā posmā biatlonā, kas risinās Austrijas kūrortā Hohfilcenē, sestdien 12,5 kilometru iedzīšanas sacensībās vīriešiem uzvaru izcīnīja Vācijas sportists Andrēass Birnbahers. Četrās šaušanās Birnbahers, kurš startēja tikai no 26.pozīcijas, nepieļāva nevienu kļūdu un finiša spurtā par nieka 0,2 sekundēm apsteidza slaveno norvēģi Ūli Eināru Bjērndālenu, kurš arī sašāva visus 20 mērķus. Bjērndālens sacensības sāka no 15.vietas. Trešo vietu izcīnīja Francijas biatlonists Simons Furkads, kurš šaušanās kļūdījās vienu reizi un Birnbaheram zaudēja 1,3 sekundes. Tikmēr sprinta sacensībās uzvarējušais pagājušās sezonas Pasaules kausa ieguvējs norvēģis Tarjeijs Bē ar trijām kļūdām šaušanās ieņēma ceturto vietu, uzvarētājam zaudējot 30,1 sekundi. Latvijas sportisti iedzīšanai nespēja kvalificēties. Pasaules kausa kopvērtējumā līderpozīciju ar 308 punktiem saglabāja Bē, kuram 19 punktus zaudē francūzis Martēns Furkads, kurš iedzīšanas sacensībās izcīnīja septīto vietu. Savukārt trešajā pozīcijā ar 242 punktiem atrodas Ēmils Hegle Svendsens no Norvēģijas, kas iedzīšanā ieņēma tikai 24.vietu. Tikmēr Latvijas biatlonists Andrejs Rastorgujevs ar 22 punktiem atkritis uz 58.pozīciju. Kā ziņots, desmit kilometru sprintā vīriešiem ceturtdien no Latvijas sportistiem negaidīti augstāko vietu izcīnīja jaunais Rolands Pužulis, finišējot 69.pozīcijā. Tikmēr Edgars Piksons ierindojās 77.vietā, bet Rastorgujevs finišēja vien 98.pozīcijā. Sestdien notiks arī iedzīšanas sacensības sievietēm, kurās gan nepiedalīsies neviena Latvijas biatloniste, bet svētdien risināsies jauktā stafete. Zīmīgi, ka arī otrais posms pagājušajā nedēļā risinājās Hohfilcenē. Trešais posms bija plānots Francijas pilsētā Ansī, tomēr tur sacensības nevarēja notikt sniega trūkuma dēļ. Pasaules kausā šosezon risināsies deviņi posmi.", "link": "https://www.delfi.lv/sports/news/winter_sports/biathlon/birnbahers-atrakais-pasaules-kausa-biatlona-iedzisanas-sacensibas.d?id=41991332"},
{"title": "Dopinga pārkāpuma dēļ sezonas līderis sprintā Getlins nekad nevarēs saņemt labākā vieglatlēta balvu", "category": "Sports", "body": "ASV sprinteris Džastins Getlins, pat pārspējot jamaikieti Useinu Boltu augustā paredzētajā pasaules čempionātā (PČ) vieglatlētikā, nevarēs pretendēt uz gada labākajam vieglatlētam paredzēto balvu. Saskaņā ar noteikumiem, ko Starptautiskās vieglatlētikas federācijas ( IAAF ) padome pieņēma novembrī attiecībā uz dopinga pārkāpumos reiz pieķertajiem sportistiem, viņi nevarēs pretendēt uz IAAF balvām, otrdien paziņoja pasaules vieglatlētikas jumta organizācija. \"Sportists, kurš ir saņēmis sodu par nopietniem dopinga pārkāpumiem, pretendēt nevarēs,\" paskaidroja IAAF runasvīrs Niks Deividsons. \"Šis noteikums attiecas arī uz iespēju tikt ievēlētam IAAF Slavas zālē.\" Getlins 2004. gada Atēnu olimpiskajās spēlēs uzvarēja 100 un 200 metru skrējienā, bet pēc tam no 2006. līdz 2010.gadam izcieta četru gadu diskvalifikāciju, kad viņa analīzes uzrādīja testosteronu. Pēdējās sacensībās Getlins atkal rāda izcilu sniegumu – pagājušajā nedēļā  Dimanta līgas  posmā Lozannā veicot 100 metrus 9,75 sekundēs un jūnijā ASV čempionātā 200 metrus – 19,57 sekundēs. Pekinā paredzētajā pasaules čempionātā īpaši tiek gaidīta Getlina cīņa ar Boltu, kurš abās distancēs uzvarēja iepriekšējā PČ un kurās viņam pieder pasaules rekordi.", "link": "https://www.delfi.lv/sports/news/other_kinds/atlethics/dopinga-parkapuma-del-sezonas-lideris-sprinta-getlins-nekad-nevares-sanemt-labaka-vieglatleta-balvu.d?id=46215811"},
{"title": "Foto: Riodežaneiro spēlēs sportistus izmitinās luksus ciematā", "category": "Sports", "body": "2016.gada Riodežaneiro olimpisko spēļu sportistu ciemats būs tikpat grezns kā pieczvaigžņu viesnīca, vēsta ārvalstu mediji. Ciematā \"Ilha Pura\" jeb Tīrā sala atrodas 31 augstceltne. Tajās paredzētas 10 160 guļamistabas sportistiem. Plānots, ka pēc Riodežaneiro olimpiskajām spēlēm guļamistabas pārbūvēs par 3600 luksus klases dzīvokļiem. Viena dzīvokļa cena varētu sasniegt 700 000 ASV dolāru, norāda ziņu aģentūra AP.  \"Līdz šim visi apmeklētāji, sportisti un bijušie sportisti, kuri zina daudz vietas pasaulē, saka, ka šis ciems ir pārsteidzošs,\" ziņu aģentūrai norādījis ciema pārstāvis. \"Mēs darām visu iespējamo, lai pārliecinātu visus 10 000 sportistus palikt šajā ciemā un izvairīties no uzturēšanās viesnīcās.\" Ciemata celtniecības izmaksas sasniedz 700 miljonus ASV dolāru.  2016.gada olimpiskās spēles Riodežaneiro notiks no 5. līdz 21.augustam. Jau vēstīts, ka  pasaules sporta žurnālisti ir sašutuši par augstajām cenām, kas tiek pieprasītas no medijiem par naktsmājām 2016.gada Riodežaneiro olimpiskajās spēlēs, kā arī citiem ar profesionālo darbību saistītiem jautājumiem . Mediju pārstāvji atklāja, ka lētākais numurs divu zvaigžņu viesnīcā ir par 180 dolāriem par vienu nakti, bet par dzīvošanu kopīgā apartamentā mediju ciematā tiek prasīti 254 dolāri, kamēr trīszvaigžņu viesnīcā numurs maksā 348 dolārus.", "link": "https://www.delfi.lv/sports/news/other_kinds/other/foto-riodezaneiro-speles-sportistus-izmitinas-luksus-ciemata.d?id=45723300"},
{"title": "Vācu peldētājiem PČ laikā neiesaka ēst ārpus viesnīcas", "category": "Sports", "body": "Vācijas izlases peldētājiem šāgada pasaules čempionāta laikā, kas jūnija beigās notiks Šanhajā, ieteikts neapmeklēt ēdināšanas iestādes ārpus viesnīcas, kurā sportisti mitināsies, ziņo vācu prese. Ar viesnīcas restorāna pavāriem sadarbosies Vācijas izlases ārsti, lai precīzi noteiktu, no kurienes tiek piegādāti pārtikas produkti. Šādu pieeju gatavojas izveikt arī citu valstu komandas, jo atsevišķu sportistu dopinga pārbaudes pēc Šanhajas apmeklēšanas ir uzrādījušas aizliegto steroīdu klenobuterolu. Tas noticis ar galda tenisistu Dmitriju Ovčarovu un vairākiem velosportistiem, kuri piedalījās sacensībās Ķīnā. Tiek uzskatīts, ka klenobuterols Ķīnā nelegāli tiek ievadīts gaļā, kas nonāk pārdošanā, lai tā ilgāk būtu svaiga.", "link": "https://www.delfi.lv/sports/news/other_kinds/other/vacu-peldetajiem-pc-laika-neiesaka-est-arpus-viesnicas.d?id=38972129"},
{"title": "Latvijas slēpotāji trenējas uz sniega Igaunijā un gatavojas atlases sacensībām", "category": "Sports", "body": "Latvijas distanču slēpošanas jauniešu izlases kandidāti jau otro nedēļu aizvada treniņus Igaunijas slēpošanas centrā Otepē, kur nākošās nedēļas sākumā noskaidros divus labākos – vienu meiteni un vienu puisi, kas pārstāvēs Latviju pirmajās Pasaules Jaunatnes Ziemas Olimpiskās spēles, kas 2012.gada janvāra vidū norisināsies Insbrukā, informē Latvijas Slēpošanas savienības preses sekretārs Ivars Bācis. Latvijas jaunatnes izlases kandidāti Otepē ieradās jau 28.novembrī un pazīstamajā Igaunijas slēpošanas centrā aktīvi trenējas uz sniega otro nedēļu. Arī pie mūsu ziemeļu kaimiņiem kā daudzviet Eiropā sniegs vēl nav snidzis, tāpēc ir saražots mākslīgais sniegs un ir izveidots slēpošanas aplis viena kilometra garumā. \"Protams, aplis nav garš, bet priekš esošās situācijas ar sniega problēmām tas ir daudz,\" stāsta trenere Ilze Cekule. Viņa arī norāda, ka katru rītu trase tiek sagatavota, jo kopā ar mūsējiem trenējas arī igauņu slēpotāji un biatlonisti. \"Kilometru garais aplis ir labā stāvoklī, un tas ar katru dienu tiek pamazām pagarināts. Trase nav pavisam līdzena, ir trīs nelieli kāpumiņi, tā kā pavisam viegli nebūs,\" skaidro trenere, piebilstot, ka mūsējiem ir nodrošināti labi treniņapstākļi un ka mūsu jaunie slēpotāji jūtas labi. Sākotnēji bija plānots, ka atlases sacensības notiks nedēļas nogalē - 10. un 11.decembrī, bet sakarā ar sniega problēmām ir nolemts tās pārcelt par divām dienām uz priekšu, proti, 12. un 13.decembri. \"Sestdienās un svētdienās, kad pārsvarā cilvēkiem ir brīvdienas, trasē ir daudz cilvēku, jo papildus slēpotājiem, kas tur trenējas, vēlmi izslēpoties izmanto arī slēpošanas cienītāji, kuru Igaunijā netrūkst, un tādēļ trase ir pārpildīta un sacensības noorganizēt ir sarežģīti. Ņemot to vērā, ir nolemts treniņnometni pagarināt par divām dienām un atlases sacensības pārcelt uz pirmdienu un otrdienu, kad trase ir krietni tukšāka. Turklāt pa šīm dienām 1km aplis varētu jau būt krietni pagarināts,\" cerību pauž Ilze Cekule, kas ar jaunatnes izlases kandidātiem strādāja pirmo nedēļu, bet šobrīd ar viņiem darbojas Dainis Vuškāns.  Distanču slēpošanā Latviju šajās spēlēs saskaņā ar noteikto kvotu varēs pārstāvēt divi sportisti – viens jaunietis un viena jauniete. Saskaņā ar Latvijas Slēpošanas savienības (LSS) izstrādāto un apstiprināto atlases kārtību, lai kvalificētos uz Insbruku, ir jāuzrāda labākais rezultāts atlases sacensībās, kuru ietvaros būs jāveic tās pašas divas distances, kas ir iekļautas Jaunatnes Olimpisko spēļu programmā – sprints (1km) brīvajā stilā un 5km jaunietēm un 10km jauniešiem klasiskajā stilā ar intervāla startu. Sprintā rezultātu veidos divu kvalifikācijas braucienu laiku summa. Gan sprintā, gan distancē atbilstoši uzrādītajam laikam tiks piešķirti punkti, kas tiks aprēķināti atbilstoši FIS punktu aprēķināšanas formulai. Atlases uzvarētāji tiks noteikti pēc šo abu distanču (sprinta un klasiskā stila intervāla distances) punktu summas. Uzvar tas, kuram mazāka punktu summa. LSS starp kandidātiem ir iekļāvusi šādus slēpotājus – Arni Pētersonu, Rūdolfu Kļaviņu, Ivo Līdaku, Viesturu Eglīti, Induli Bikši, Jāni Indriksonu, Jāni Ārentu, kā arī Zani Eglīti, Olgu Kovaļovu un Zani Jansoni. Lielai daļai jauniešu jau ir starptautiska pieredze, jo Kļaviņš, Eglītis, Pētersons un Eglīte šogad Latviju pārstāvēja Eiropas Jaunatnes Ziemas Olimpiskajā festivālā Liberecā, turklāt Zane arī piedalījās gan junioru, gan pieaugušo Pasaules čempionātā.  Atgādinām, ka šajās Jaunatnes Olimpiskajās spēlēs tieši distanču slēpošanā var startēt dalībnieki, kuri dzimuši 1994. un 1995.gadā, kas ir par vienu gadu vecāki nekā kalnu slēpošanā. Distanču slēpošanas programmā ir divas individuālās disciplīnas – sprints brīvajā stilā un distance (5km jaunietēm un 10km jauniešiem) klasiskajā stilā ar intervāla startu, kā arī jauktā komandu stafete, kas paredzēta kopā ar biatlonistiem.  Kā jau iepriekš tika ziņots, šā gada 11.decembrī būs zināmi arī abi divi kalnu slēpotāju, kas pārstāvēs Latviju Pasaules Jaunatnes Ziemas Olimpiskajās spēlēs, bet viņiem ir noteikti savādāki atlases kritēriji, un labākos noteiks, rēķinot absolūti labākos FIS punktus jebkurā disciplīnā (slaloms, milzu slaloms, supergigants), kuri uzrādīti vienās no divām sacensībām.", "link": "https://www.delfi.lv/sports/news/winter_sports/others/latvijas-slepotaji-trenejas-uz-sniega-igaunija-un-gatavojas-atlases-sacensibam.d?id=41963682"},
{"title": "Par dopinga lietošanu uz mūžu diskvalificēts amerikāņu riteņbraucējs Zajičeks", "category": "Sports", "body": "Amerikāņu profesionālais riteņbraucējs Fils Zajičeks piektdien saņēmis mūža diskvalifikāciju, paziņojusi ASV Antidopinga aģentūra (USADA). Zajičeka, kurš pagājušajā gadā pārstāvēja Austrālijas profesionālo komandu \"Fly V\", diskvalifikācija stājas spēkā ar atpakaļejošu datumu - 2007.gada 24.aprīli. Līdz ar to viņam atņemti visi šajā periodā izcīnītie sasniegumi, ieskaitot desmito vietu pagājušā gada Kalifornijas velobraucienā.  Zajičeks otro reizi karjerā atzinies dopinga lietošanā. Šoreiz riteņbraucējs lietojis aizliegto preparātu EPO.   Kopumā šī viņam bija jau trešā izvirzītā apsūdzība dopinga lietošanā. Par vainu pastiprinošu apstākli nosaukts tas, ka viņš iepriekš sniedzis nepatiesas liecības un uz līdzīgu rīcību mudinājis arī savus līdzzinātājus. 2004.gadā pašlaik 32 gadus veco Zajičeku jau vienreiz atzina par vainīgu dopinga lietošanā.", "link": "https://www.delfi.lv/sports/news/other_kinds/cycling/par-dopinga-lietosanu-uz-muzu-diskvalificets-amerikanu-ritenbraucejs-zajiceks.d?id=39034652"},
{"title": "Biatlonistam Rastorgujevam piektā vieta EČ sprinta sacensībās", "category": "Sports", "body": "Latvijas biatlonists  Andrejs Rastorgujevs  sestdien izcīnīja piekto vietu Eiropas čempionāta 10 kilometru sprinta sacensībās. Rastorgujevs pieļāva vienu kļūdu divās šaušanās un finišā par 37,1 sekundi atpalika no uzvarētāja – Krievijas sportista Alekseja Volkova. Ātrāk par Rastorgujevu finišēja vēl viens Krievijas un divi Ukrainas biatlonisti, savukārt par 1,3 sekundi no viņa atpalika bulgārs Vladimirs Ilijevs. Pārējiem Latvijas biatlonistiem 80 dalībnieku konkurencē veicās šādi: 29.vietu, nekļūdīgi šaujot, izcīnīja  Rolands Pužulis , 41.vietā ar divām kļūdām ierindojās  Artūrs Koļesņikovs , bet 64.vietā palika  Toms Praulītis , kas šaušanā kļūdījās trīs reizes.", "link": "https://www.delfi.lv/sports/news/winter_sports/biathlon/biatlonistam-rastorgujevam-piekta-vieta-ec-sprinta-sacensibas.d?id=42088380"},
{"title": "Biatlonistei Juškānei 39.vieta Eiropas čempionāta sprinta distancē", "category": "Sports", "body": "Latvijas biatloniste  Žanna Juškāne  sestdien izcīnīja 39.vietu Eiropas čempionāta sprinta sacensībās 7,5 kilometru distancē. Pirmajā šaušanā Juškāne bija nekļūdīga, bet otrajā pieļāva četras kļūdas, finišā uzvaru izcīnījušajai ukrainietei Oļenai Pidhrušinai zaudējot trīs minūtes un 34,6 sekundes. Otro vietu sacensībās izcīnīja vēl viena ukrainiete Vaļa Semerenko, kura Pidhrušinai zaudēja 29,4 sekundes, bet trešā palika poliete Veronika Novakovska-Zemņaka. Sacensībās piedalījās 53 biatlonistes. Kā ziņots, pirms tam sestdien desmit kilometru sprintā vīriešiem augsto piekto vietu izcīnīja Latvijas sportists  Andrejs Rastorgujevs . Eiropas čempionāta iedzīšanas sacensības notiks svētdien.", "link": "https://www.delfi.lv/sports/news/winter_sports/biathlon/biatlonistei-juskanei-39vieta-eiropas-cempionata-sprinta-distance.d?id=42088652"},
{"title": "Līduma: katrā distancē startēšu ar maksimālo atdevi", "category": "Sports", "body": "Latvijas biatlona sieviešu izlases līdere Madara Līduma gaidāmajās Vankūveras olimpiskajās spēlēs negrasās īpašu uzmanību pievērst kādai konkrētai sacensību disciplīnai, uzsverot, ka visās distancēs startēs ar vienādu maksimālo atdevi, vēsta LETA Video. \"Pazīstot sevi, varu tikai atzīt, ka neprotu koncentrēties vienai noteiktai distancei. Katram braucienam pieeju ar maksimālo atdevi, tādēļ nebūs tā, ka, piemēram, sprintu skriešu lēnāk, lai 15 kilometru distancē finišētu ātrāk. Pēc mērķtiecīgas trenēšanās esmu gatava visās distancēs atdot maksimālos spēkus,\" sacīja Līduma.  Sportiste arī atzina, ka tam, lai veiksmīgi sagatavotos Vankūveras spēlēm, pakārtoti visi četri iepriekšējie gadi. \"Visi šie gadi un jo īpaši pēdējais ir bijis tāds, ka esmu elpojusi tikai Vankūverai. Pagaidām gan grūti spriest par fizisko kondīciju - to varēs redzēt, kad būs pirmais starts. Domāju, ka viss būs labi,\" uzsvēra Līduma.  Vaicāta par personīgajiem mērķiem Olimpiādē, sportiste norādīja, ka tādi nav izvirzīti. \"Uz olimpiskajām spēlēm nebraucu ar mērķi izcīnīt konkrētu vietu, jo biatlons ir neprognozējams sporta veids. Mērķis ir piedalīties cīņā par uzvaru,\" skaidroja Latvijas biatloniste.  Līdumai šīs būs otrās olimpiskās spēles. Pirms četriem gadiem Turīnā viņas augstākais rezultāts bija 15 kilometru individuālajā distancē, kur Līduma ierindojās desmitajā pozīcijā.  Kā ziņots, Latviju biatlonā pavisam pārstāvēs deviņi sportisti. Sieviešu konkurencē bez Līdumas startēs arī Gerda Krūmiņa, Līga Glāzere un Žanna Juškāne, bet vīriem sacentīsies Ilmārs Bricis, Andrejs Rastorgujevs, Edgars Piksons, Kaspars Dumbris un Kristaps Lībietis.  Pirmie starti Vankūverā biatlona disciplīnās notiks 13. un 14.februārī. Pirmajā dienā sievietes sacentīsies 7,5 kilometru sprintā, bet dienu vēlāk desmit kilometru sprintu veiks vīrieši.", "link": "https://www.delfi.lv/sports/archive/liduma-katra-distance-startesu-ar-maksimalo-atdevi.d?id=29731469"},
{"title": "Vankūverā sākas XXI Ziemas olimpiskās spēles", "category": "Sports", "body": "Ar atklāšanas ceremoniju plkst.4 naktī uz sestdienu pēc Latvijas laika sāksies 2010.gada Vankūveras olimpiskās spēles, kurās piedalīsies arī 58 Latvijas sportisti, kas startēs deviņos sporta veidos. Olimpiāde ilgs līdz pat februāra beigām, un tajā kopā tiks sadalīti 90 medaļu komplekti. Vankūvera pie spēļu rīkošanas tiesībām tika 2003.gadā, bet tās ieguva tikai ar trešo mēģinājumu. Vankūvera Olimpiādi rīkot vēlējās arī 1976. un 1980.gadā. Savukārt par pretendēšanu 2010.gadā Vankūvera kopā ar Vistleru pirmo reizi sāka domāt 1998.gadā. Viņi valsts iekšējā konkurencē apsteidza Kvebeku un 1988.gada olimpisko spēļu mājvietu Kalgari, bet izšķirošajā balsojumā bija pārāka pār Dienvidkorejas pilsētu Phjončhanu un Austrijas kūrortu Zalcburgu. Olimpisko spēļu lāpa tika iedegta pagājušā gada 22.oktobrī. Nākamās astoņas dienas tā ceļoja pa Grieķiju, bet jau 30.oktobrī ieradās Kanādā un līdz atklāšanas ceremonijai kopā veiks 45 000 kilometru. Šī ir visu laiku garākā stafete vienas valsts teritorijā musdienu olimpiskās kustības vēsturē. Organizatori ļoti lielus līdzekļus ieguldījuši drošības jautājumos, un spēļu priekšvakarā viņus daudz vairāk satrauc sniega trūkums. Vankūverā šobrīd ir pavasara cienīgi laika apstākļi un temperatūra turas aptuveni +10 grādu robežās pēc Celsija skalas. Šajā pilsētā gan visi pasākumi notiks telpās, bet Vistlerā, kur notiks sacensības trasēs, temperatūra ir aptuveni ap nulli grādiem. Lielākās problēmas ir ar Vankūveras pievārtē esošo Cipreses kalnu, kurā Olimpiādes laikā norisināsies snovborda un frīstaila slēpošanas sacensības. Plānotajās trasēs ir liels sniega deficīts un tas pastāvīgi tiek pievests no kalna augstākajiem punktiem. Šī ir siltākā Cipreses kalna ziema vēsturē. Laikā no 1.decembrim līdz 31.janvārim vidējā gaisa temperatūra valstī bija +7,2 vidējo +3,9 grādu vietā. Apkārtne saņēmusi 79 procentus no nokrišņu normas, bet lielākoties tas bija lietus. Tāpat organizatori regulāri brīdina dopinga lietotājus. Paredzams, ka Olimpiādē kopā tiks veikti 2000 analīžu. Latvijas sportistu šogad Olimpiādē būs tikpat daudz kā 2006.gadā Turīnā, un tas ir atkārtots rekords gan vasaras, gan ziemas olimpiskajās spēlēs. Kādu brīdi bija cerības uz 59.sportistu, tomēr snovbordistam Tomam Vasinam Starptautiskā Slēpošanas savienība (FIS) nedeva atļauju piedalīties Olimpiādē. Jau pirmajā sacensību dienā, 13.februārī, trasē dosies vairāki Latvijas sportisti. Pirmajam plānots startēt kalnu slēpotājam Robertam Rodem, kuram būs jādodas ātrajā un bīstamajā nobrauciena trasē, Haraldam Silovam jau pirmajā dienā paredzēts starts gan ātrslidošanā (5000 metru distancē), gan šorttrekā (1500 metros), Latvijas biatlonistes aizvadīs 7,5 kilometru sprinta distanci, bet kamaniņu braucēji dosies pirmajos divos braucienos. Paredzams, ka trijās no sacensību dienām Latvijas sportisti sacensību arēnās nedosies - 22., 25. un 28.februārī. No latviešiem lielākie panākumi tiek gaidīti no skeletonista Martina Dukura, kurš šosezon kļuva par Pasaules kausa ieguvēju un Eiropas čempionu, kā arī Jāņa Miņina pilotētā bobsleja četrinieka. Dukurs trasē dosies agros 19. un 20.februāra rītos, savukārt Miņins četriniekos startēs 26. un 27.februāra vakaros. Tieši Dukurs būs arī Latvijas karoga nesējs atklāšanas ceremonijā. Paredzams, ka vairāki sportisti drīzo sacensību dēļ atklāšanā nepiedalīsies, bet savu iešanu atklāšanas gājienā apstiprinājuši kalnu slēpošanas, bobsleja, skeletona un distanču slēpošanas sportisti, kā arī hokejisti. Pirms četriem gadiem Turīnā Latvijas kamaniņu braucējs Mārtiņš Rubenis izcīnīja trešo vietu, kas bija pirmā medaļa ziemas spēlēs neatkarīgas valsts vēsturē. Kā jau vēstīts, Rubenis trasē dosies jau pirmajā sacensību dienā naktī uz svētdienu, bet pēdējos divus braucienus aizvadīs naktī uz pirmdienu. Latvijas komandā pieredzējušākie olimpieši būs Ilmārs Bricis un Anna Orlova, kuri ar savu staru iekļūs arī mūsdienu olimpisko spēļu vēsturē.  Līdz šim mūsdienu olimpiskās kustības vēsturē 16 sportisti ir startējuši sešās Ziemas olimpiskajās spēlēs, bet vēl neviens sportists nav piedalījies septiņās Olimpiādēs. Šo rekordu cerēja sasniegt itāļu kamaniņu braucējs Vilfrīds Hūbers, taču viņš neiekļuva savas valsts komandā. Latvijas komandas vidējais vecums ir palielinājies līdz 27 gadiem, kas ir nedaudz vairāk nekā Turīnā - 26,7 gadi. \"Visjaunākā\" komanda bija 1992.gada Albervillas Olimpiādē, kad sportistu vidējais vecums sasniedza 25 gadus. Komandas vecākais atlēts būs hokeja vārtsargs Sergejs Naumovs (40 gadi), savukārt jaunākais - kalnu slēpotājs Kristaps Zvejnieks, kurš savu 18.dzimšanas dienu svinēs 15.februārī olimpisko spēļu laikā. Jau otrajā Olimpiādē kāds Latvijas sportists svinēs pilngadību, jo Pekinas spēļu laikā tāds notikums bija kanoe airētājam Miķelim Ežmalim. Tāpat šajā Olimpiādē jau trešo reizi pēc kārtas startēs arī Latvijas hokeja izlase, kas galīgo sastāvu paziņos līdz 15.februārim. Pirmo spēli pret Krieviju hokejisti aizvadīs 17.februārī plkst.7 rītā pēc Latvijas laika, bet pēc tam tiksies arī ar Čehiju un Slovākiju. Olimpiskajās spēles Vankūverā startēs 2500 sportisti no vairāk nekā 80 pasaules valstīm. Šīs būs pirmās ziemas olimpiskās spēles Ganai, Bahamu salām, Gabonai un Kaimanu salām. Pirmo reizi Latvijas Televīzija (LTV) Olimpiādi pārraidīs ne tikai televīzija, bet arī internetā un mobilajā vidē. Internetā translāciju varēs vērot tikai LTV interneta mājaslapā. Ņemot vērā šos apstākļus, LTV veikusi pasākumus, lai iespējami lielākam skaitam interneta lietotāju labā kvalitātē nodrošinātu LTV 7.kanāla olimpisko spēļu programmas pārraidīšanu tiešsaistes režīmā. Tāpat LTV arhīva mājaslapā visu pārraidīto sacensību ierakstus bez maksas būs iespējams skatīties līdz pat šī gada beigām. Tomēr interneta signāls tiks bloķēts, un saskaņā ar Eiropas raidorganizācijas savienības (EBU), kā arī Starptautiskās Olimpiskās komitejas (SOK) izstrādātajiem raidtiesību noteikumiem LTV translācijas internetā nebūs iespējams vērot ārpus valsts robežām. Vienlaikus ar plašām iespējām vērot olimpiskās pārraides televīzijā un interneta vidē sadarbībā ar \"Latvijas Mobilo telefonu\" tiks nodrošināta translāciju pārraide mobilajā platformā. Mobilajā vidē būs pieejami arī video sižeti par visām svarīgākajām sacensībām, speciālās reportāžas par Latvijas sportistu startiem no Vankūveras, olimpiskās ziņu programmas un tradicionālie \"Zelta mirkļi\". Latvijas pārstāvji Vankūveras olimpiskajās spēlēs: hokejs (23 sportisti): vārtsargi - Edgars Masaļskis, Ervīns Muštukovs, Sergejs Naumovs; aizsargi - Kristaps Sotnieks, Krišjānis Rēdlihs, Guntis Galviņš, Rodrigo Laviņš, Arvīs Reķis, Georgijs Pujacs, Kārlis Skrastiņš, Oskars Bārtulis; uzbrucēji - Lauris Dārziņš, Miķelis Rēdlihs, Ģirts Ankipāns, Mārtiņš Cipulis, Jānis Sprukts, Aleksandrs Ņiživijs, Armands Bērziņš, Gints Meija, Herberts Vasiļjevs, Kaspars Daugaviņš, Aleksejs Širokovs, Mārtiņš Karsums; hokeja rezervisti (divi sportisti): aizsargi - Artūrs Kulda, Oļegs Sorokins kamaniņu sports (desmit sportisti) - Mārtiņš Rubenis, Inārs Kivlenieks, Guntis Rēķis, Maija Tīruma, Anna Orlova, Agnese Koklača, Andris Šics/Juris Šics, Oskars Gudramovčs/Pēteris Kalniņš; biatlons (deviņi sportisti) - Ilmārs Bricis, Andrejs Rastorgujevs, Edgars Piksons, Kaspars Dumbris, Kristaps Lībietis, Madara Līduma, Gerda Krūmiņa, Līga Glāzere, Žanna Juškāne; bobslejs (astoņi sportisti) - Jānis Miņins, Daumants Dreiškens, Oskars Melbārdis, Intars Dambis, Edgars Maskalāns, Pāvels Tulubjevs, Raivis Broks, Mihails Arhipovs; kalnu slēpošana (trīs sportisti) - Liene Fimbauere, Roberts Rode, Kristaps Zvejnieks; skeletons (divi sportisti) - Martins Dukurs, Tomass Dukurs; distanču slēpošana (divi sportisti) - Jānis Paipals, Anete Brice; šorttreks un ātrslidošana (viens sportists) - Haralds Silovs.", "link": "https://www.delfi.lv/sports/archive/vankuvera-sakas-xxi-ziemas-olimpiskas-speles.d?id=29889225"},
{"title": "Dalību Olimpiādē uzsāk Latvijas hokejisti; starti vēl astoņiem sportistiem", "category": "Sports", "body": "Vankūveras olimpisko spēļu ceturtajā sacensību dienā otrdien uz starta plānojuši doties astoņi Latvijas individuālie sportisti, kā arī dalību Olimpiādē uzsāks hokeja valstsvienība. Kā pirmajam plkst.20 pēc Latvijas laika sacensības kombinācijas nobrauciena distancē vajadzētu uzsākt Latvijas kalnu slēpotājam Robertam Rodem, tomēr pastāv bažas, ka sniegputeņa dēļ šīs sacensības vajadzēs pārcelt. Ja tiešām tās tiks pārceltas, sacensības, visticamāk, norisināsies piektdien. Tādā gadījumā tiks pārplānots arī citu vīriešu sacensību grafiks. Ja tomēr sacensības notiks, Rode trasē dosies ar priekšpēdējo, 55.numuru. Pēc tam plkst.23.30 sāksies arī slaloma sacensības. Kā ziņots, Rode pirmdien piedalījās no sestdienas pārceltajās kalnu slēpošanas nobrauciena sacensībās, ierindojoties priekšpēdējā, 58.vietā starp finišējušajiem sportistiem. Plkst.20.30 pēc Latvijas laika sāksies desmit kilometru iedzīšanas sacensības biatlonā sievietēm. Pēc sprintā izcīnītajām 48. un 57.vietām ar šiem numuriem trasē dosies latvietes Gerda Krūmiņa un Madara Līduma. Krūmiņa startēs divas minūtes un 14 sekundes aiz sprinta uzvarētājas slovākietes Anastasijas Kuzminas, bet Līduma sacensības uzsāks divas minūtes un 28 sekundes aiz slovākietes. Pēc tam plkst.22.45 sāksies arī 12,5 kilometru iedzīšanas sacensības biatlonā vīriešiem. Šajās sacensībās Ilmārs Bricis trasē dosies ar 14.numuru, bet Andrejs Rastorgujevs startēs ar 50.numuru. Bricis sacensības uzsāks minūti un 34 sekundes aiz sprinta uzvarētāja Vensāna Žaja no Francijas, bet Rastorgujevs startēs vēl minūti un 24 sekundes vēlāk. Plkst.23 sāksies sieviešu kamaniņu sporta sacensību trešais brauciens. Pēc sekmīgi aizvadītā pirmā brauciena, kad Maija Tīruma ieņēma ceturto vietu, bet Anna Orlova atradās 11.pozīcijā, otrajā Latvijas vadošās sportistes atkrita par attiecīgi četrām un trijām vietām. Līdz ar to trešo braucienu Tīruma veiks kā astotā, bet Orlova kā četrpadsmitā. Tāpat šajās sacensībās startē arī Agnese Koklača, kura pēc diviem braucieniem ieņem 24.vietu un ar šo numuru arī aizvadīs trešo braucienu. Pēdējais, ceturtais brauciens sāksies jau trešdienas rītā pēc Latvijas laika plkst.0.50. Savukārt plkst.7 rītā pēc Latvijas laika pirmajā hokeja turnīra spēlē Latvija tiksies ar Krievijas valstsvienību. Šajā mačā Latvijas izlases vārtos stāsies Edgars Masaļskis, bet viņa dublieris būs Sergejs Naumovs. Šī Latvijas valstsvienībai būs 300.spēle pēc neatkarības atjaunošanas un tā tiks aizvadīta gaišajos formas kreklos. Pārējos apakšgrupas mačos Latvijas izlase tiksies ar Čehijas un Slovākijas valstsvienībām. Kopā šodien plānots sadalīt sešus medaļu komplektus. Bez kamaniņu sporta sievietēm, diviem biatlona komplektiem un kombinācijas vīriešiem, snovbordistes izšķirošās cīņas aizvadīs snovbordkrosa disciplīnā, bet ātrslidotājas sacentīsies par godalgām 500 metru distancē. Jau ziņots, ka pirmajās trijās sacensību dienās Latvijas sportisti sasnieguši piecus rezultātus labāko divdesmitniekā. Haralds Silovs izcīnījis desmito vietu 1500 metros šorttrekā un 20.vietu ātrslidošanā 5000 metru distancē. Viņš kļuva par pirmo sportistu, kurš Olimpiādē startējis abās šajās distancēs. Kamaniņu sportā vīriešiem Mārtiņš Rubenis ierindojās 11.vietā, savukārt Inārs Kivlenieks ieņēma 18.vietu, bet desmit kilometru sprintā biatlonā vīriešiem 14.pozīcijā finišēja Ilmārs Bricis.", "link": "https://www.delfi.lv/sports/archive/dalibu-olimpiade-uzsak-latvijas-hokejisti-starti-vel-astoniem-sportistiem.d?id=29955547"},
{"title": "Trešajā Olimpiādes dienā sacensības plāno uzsākt slēpotāji, Rode un kamaniņu braucējas", "category": "Sports", "body": "Trešajā Vankūveras olimpisko spēļu dienā pirmdien no Latvijas sportistiem uz starta dosies kalnu slēpotājs Roberts Rode, distanču slēpotāji un kamaniņu braucējas. Jau plkst.20 pēc Latvijas laika distanču slēpošanā sāksies desmit kilometru sacensības sievietēm brīvajā stilā, kurās startēs arī latviete Anete Brice. Viņai ticis 72.starta numurs un distancē plānots doties plkst.20.36. Šis 18 gadus vecajai sportistei būs vienīgais starts Olimpiādē. Plkst.20.30 beidzot plānots sākties kalnu slēpošanas sacensībām nobraucienā, kurām sākotnēji vajadzēja risināties sestdien, bet tās tika pārceltas slikto laika apstākļu dēļ. Ja laika apstākļi vairs netraucēs nobrauciena norisei, tad tajā ar 57.numuru trasē dosies Roberts Rode. Savukārt no plkst.22.30 risināsies 15 kilometru sacensības distanču slēpošanā brīvajā stilā vīriešiem. Šajās sacensībās plkst.23.07 ar 74.numuru trasē plānojis doties Jānis Paipals. Tikmēr Latvijas līdzjutēju lielākās cerības šajā dienā saistās ar kamaniņu sportu, kurā sacensības sievietēm sāksies plkst.3 otrdienas rītā pēc Latvijas laika. Latviju pārstāvēs Maija Tīruma, Anna Orlova un Agnese Koklača. Īpaši daudzsološi Vistleras trasē startē Tīruma, kura svētdienas treniņbraucienos uzrādīja trešo labāko rezultātu. Sacensībās otrais brauciens sāksies plkst.4.50, bet trešais un ceturtais brauciens tiks aizvadīti otrdien. Kā zināms, pēc tam, kad piektdien olimpisko spēļu treniņbrauciena laikā nositās Gruzijas kamaniņu braucējs Nodars Kumaritašvili, tika pieņemts lēmums, ka sievietes un divnieku ekipāžas sacensības aizvadīs no junioru starta. Kopā trešajā dienā tiks sadalīti seši medaļu komplekti. Bez divām distanču slēpošanas un kalnu slēpošanas nobrauciena sacensībām, izšķirošās cīņas būs arī snovbordkrosā vīriešiem, daiļslidošanā pāru sacensībās un ātrslidošanā vīriešiem 500 metru distancē. Jau ziņots, ka pirmajās divās dienās Latvijas sportisti sasnieguši piecus rezultātus labāko divdesmitniekā. Haralds Silovs izcīnījis desmito vietu 1500 metros šorttrekā un 20.vietu ātrslidošanā 5000 metru distancē. Viņš kļuva par pirmo sportistu, kurš Olimpiādē startējis abās šajās distancēs. Kamaniņu sportā vīriešiem Mārtiņš Rubenis ierindojās 11.vietā, savukārt Inārs Kivlenieks ieņēma 18.vietu, bet desmit kilometru sprintā biatlonā vīriešiem 14.pozīcijā finišēja Ilmārs Bricis.", "link": "https://www.delfi.lv/sports/archive/tresaja-olimpiades-diena-sacensibas-plano-uzsakt-slepotaji-rode-un-kamaninu-braucejas.d?id=29927063"},
{"title": "Līduma centusies neatkārtot sprintā pieļautās kļūdas", "category": "Sports", "body": "Latvijas biatloniste Madara Līduma, kura otrdien olimpiskajās spēlēs Vankūverā 10 kilometru iedzīšanas distancē finišēja 38. vietā, pēc sacensībām atzina, ka trasē centusies neatkārtot tās pašas kļūdas, kuras pieļāva sprinta distancē. Savukārt otra Latvijas pārstāve Gerda Krūmiņa uzreiz pēc finiša izsaukta uz dopinga pārbaudi. Sarunā ar žurnālistiem Līduma sacīja, ka ļoti slikti ar šaušanu sekmējies jau piešaudē pirms sacīkstēm. \"Šodien bija ļoti slikti piešaudē. Pat nezinu, kāpēc tā. Ja guļus šaušana man nekad diskomfortu nesagādā, tad šajā šautuvē es pat nezinu.. Es centos nepieļaut tās pašas kļūdas, kuras pieļāvu sprintā, respektīvi, ātrāk sagatavoties, ātrāk sākt šaut, lai nesanāk šaut uz lielu sasprindzinājumu,\" klāstīja sportiste. Pēc pirmās šautuves viņai trasē treneri pat bļāvuši, lai šautuvē tik ļoti nesteidzas: \"Pēc pirmās šautuves man trasē bļāva - šauj prātīgāk, šauj prātīgāk!\" \"Tad, kad piešaudē svaigs sniegs krita pikučiem, tad likās, ka tiešām soļos soļosim pa trasi. Par laimi uz sacensībām snigšana mitējās,\" turpināja Līduma. Tāpat viņa atzina, ka, neraugoties, uz spēcīgo snigšanu, slīdējis labi: \"Slīdēja labi, diemžēl ar katru apli, tāpat kā citiem, jutu, kā sēžas un sēžas..\" Sportiste arī atzina, ka pa turpmākiem startiem nevēlas prātot, kā būs, un spraust sev mērķus. \"Gribas nostartēt tā, lai pašai prieks,\" sacīja Līduma. Savukārt Gerda Krūmiņa, kura palika 57. vietā 60 startējušo dalībnieču konkurencē, uzreic pēc finiša izsaukta uz dopinga pārbaudi, tādēļ ar žurnālistiem runāja pavisam neilgu brīdi. \"Smagi gāja.. Slēpes gāja smagi, laikapstākļi smagi. Šodien neslīdēja. Bet domāju, ka šodien tā bija ne man vienai. Nedaudz par daudz sodiņu.. Nepatika otrā guļus šautuve.. Pirmo un pēdējo šāvienu sasteidzu, ja pareizi atceros. Kā ir, tā ir,\" sacīja sportiste. Viņa arī atzina, ka mērķis šajā sacensībā bijis noturēt sprinta distancē izcīnīto vietu. \"Gribējās noturēt un labi sašaut.. Es esmu priecīga, ka tiku sešdesmitniekā,\" viņa teica. Jau ziņots, ka par olimpisko čempioni kļuva Magdalēna Noinere no Vācijas. Vistleras olimpiskajā parkā notikušajās sacensībās Līduma distancē pakāpās augstāk par 19 pozīcijām, jo iedzīšanu sāka no 57. vietas. Savukārt Krūmiņa zaudēja deviņas pozīcijas. Uzvarētājai Līduma zaudēja trīs minūtes un 46,6 sekundes. Pēc pirmajām divām ugunslīnijām, kurā Līduma bija nekļūdīga, viņa pacēlās uz 33. vietu, taču nākošajās divās šaušanas reizēs no stāvus pozīcijas, tik labi Latvijas biatlonistei vairs negāja. Trešajā šaušanā Līduma pieļāva divas kļūdas, noslīdot uz 39. vietu, kurā palika arī pēc ceturtās ugunslīnijas, kurā kļūdījās vienu reizi. Līdz finišam Līduma vienu konkurenti apsteidza, taču augstāk tikt nespēja, lai gan vairākas sāncenses turpat vien bija. Krūmiņa šaušanā pieļāva četras kļūdas. Pēc pirmajām divām šaušanām viņa bija 57. vietā, pēc trešās divas vietas augstāk, taču finišu tomēr sasniedza 57. vietā. Par olimpisko čempioni kļuvusī šādu sacensību debitante Noinere, par 12,3 sekundēm apsteidza Anastasiju Kuzminu no Slovākijas, kura sestdien uzvarēja sprinta distancē. Gan Noinerei, gan Kuzminai nu ir pa zelta un sudraba medaļai, jo vāciete sprintā bija otrā. Bronzu iedzīšanā nopelnīja Marī Laura Brunē, kura uzvarētājai zaudēja 28,3 sekundes. Pamatīgu kāpumu veica divas biatlona veterānes - zviedriete Anna Olofsone-Zideka uz ceturto vietu pakāpās no 20. pozīcijas startā, bet norvēģiete Tūra Bergere piekto vietu ieņēma, lai gan startēja no 33. vietas. Noinere no galvenā konkurentes Kuzminas atrāvā pēc otrās šaušanas, kurā Vācijas sportiste nekļūdījās, kamēr Kuzmina pieļāva vienu kļūdu. Pēc pēdējās šaušanas intriga nedaudz atjaunojās, jo Noinere kļūdījās, kamēr Kuzmina un trešajā vietā esošā Brunē aizvēra visus piecus mērķus, tomēr līdz finišam vāciete savu pārsvaru tikai palielināja.", "link": "https://www.delfi.lv/sports/archive/liduma-centusies-neatkartot-sprinta-pielautas-kludas.d?id=29968631"},
{"title": "Noinere nešaubās par uzvaru iedzīšanā", "category": "Sports", "body": "Vācu biatloniste Magdalēna Noinere ir pārliecināta, ka viņai šodien izdosies izcīnīt olimpisko zelta medaļu 10 km iedzīšanā. Noinere, kura pirmajā biatlona disciplīnā – 7,5 km sprintā – izcīnīja sudraba medaļu, ir apņēmusies gūt uzvaru iedzīšanā, turklāt viņai ir labas izredzes to sasniegt. “Jā, es uzskatu, ka varēšu [uzvarēt],” ZDF citē 23 gadus veco vācu sportisti. “Man ir labas izredzes - ja laika apstākļi palīdzēs. Man ir labas priekšnojautas. Es vienkārši zinu, ko spēju. Es sev saku, ka varu kļūt par čempioni.\" Trasē Noinere dosies otrā, divas sekundes aiz sprinta uzvarētājas, slovākietes Anastasijas Kuzminas.  Tiesības startēt iedzīšanā ieguva arī divas Latvijas biatlonistes Gerda Krūmiņa un Madara līduma, kuras sprintā ieguva attiecīgi 48. un 57. vietu. Krūmiņa startēs divas minūtes un 14 sekundes aiz Kuzminas, bet Līduma sacensības uzsāks divas minūtes un 28 sekundes aiz slovākietes.", "link": "https://www.delfi.lv/sports/archive/noinere-nesaubas-par-uzvaru-iedzisana.d?id=29964789"},
{"title": "Bricis: ja šautu bez kļūdām, bija iespējas iekļūt labāko trijniekā (1:45)", "category": "Sports", "body": "Ja 10 kilometru sprinta distancē būtu izdevies šaut bez kļūdām, bija reāli iekļūt labāko trijniekā, pēc finiša žurnālistiem sacīja Latvijas biatlonists Ilmārs Bricis, kurš savās sestajās olimpiskajās spēlēs svētdien Vankūverā ar 14. vietu bija labākais no Latvijas un iekļuva to 60 skaitā, kas otrdien startēs sacensībās iedzīšanā. \"Speciāli garām nešāvu. Paša kļūdiņas tur bija tādas. Stāvus vispār es biju 100% pārliecināts, ka viņš ir [precīzs šāviens],\" sacīja Bricis, kurš šaušanā pieļāva divas kļūdas. Lai gan no rīta Vilstlerā brīžiem pat uzspīdēja saule, sākoties sacensībām sāka smidzināt lietus. Kad Bricis devās pirmajā šautuvē, sāka līt spēcīgāk un vēlāk lietus pārtapa slapjā sniegā. Praktiski līdz ar Briča finišu snigšana beidzās, taču slapjais sniegs spēcīgi ietekmēja sacensību rezultātus. Jautāts, kā fiziski juties distancē, Bricis sacīja: \"Viss tur bija ok. Protams, tas sniegs varēja sākt snigt vēlāk un ilgāk turpināt snigt, bet būtu es izšāvis nulli, es būtu minūti bijis ātrāk priekšā.. Pēdējā pusaplī slēpes apstājās, tas no sniega.. Trase palika lēnāka. Pēdējā nobraucienā vien sekundes 15, 20 palika kā minimums\". Bricis atzina, ka laikapstākļi būtiski ietekmējuši sacensību rezultātus un arī viņam bijušas iespējas sasniegt augstu rezultātu. \"Ja es būtu bez soda apļiem, es būtu minūti priekšā. Ar to visu pietiktu\". Pārjautāts, kam pietiktu, viņš noteica: \"Visam, trijniekam noteikti\". Viņš arī atzina, ka iedzīšanas sacensībās noteicošais būs šaušanas precizitāte. Jau ziņots, ka otrdien startam var gatavoties arī olimpisko spēļu debitants, alūksnietis Andrejs Rastorgujevs, kurš ieņēma 50. vietu 88 dalībnieku konkurencē Vistleras olimpiskajā parkā. Kristaps Lībietis finišēja 64. un Edgars Piksons 78. vietā, un iedzīšanai nekvalificējās. Pēc finiša Rastorgujevs atzina, ka distancē izdarījis visu, ko vajadzējis, taču pats gribējis iekļūt starp 30 labākajiem. \"It kā visu izdarīju, ko vajadzēja. Vējiņš nedaudz pamainījās, no sākuma no labās puses, pēc tam no kreisās. Pagriezu nedaudz pa labi, tāpat aizšāvu garām,\" pēc finiša stāstīja Rastorgujevs, kurš šautuvē pieļāva trīs kļūdas. Viņš arī sacīja, ka fiziski distances laikā jūties labi, vienīgi slēpes varēja slīdēt labāk: \"Paskriet varēju, slēpes vienīgi varēja nedaudz labāk slīdēt.. Slēpes sāka stāties ar katru apli. Bet kopumā labi, iešaut tikai vajadzēja un viss.\" Jautāts par smagajiem laikapstākļiem, sportists atzina, ka viņam šāds slapjdraņķis tieši varēja nākt par labu. \"Es esmu viegls, man tieši labāk, man patika,\" viņš teica. Tāpat alūksnietis sacīja, ka pirms olimpiskā starta neesot nervozējis. \"Nejutu īpaši satraukumu, tāpat kā Pasaules kausa sacensības. Gatavojos kā nopietnām, parastām sacensībām, lai nenervozētu.. Lai pārāk nesaspringtu,\" viņš teica. Par olimpisko čempionu kļuva Vensāns Žajs no Francijas, kurš šāva bez kļūdām un par 12,2 sekundēm apsteidza norvēģi Emilu Hegli Svendsenu, kurš mēroja vienu soda apli, bet bronzas medaļa tika horvātam Jakovam Fakam, kurš čempionam zaudēja 14 sekundes šaujot nekļūdīgi. Bricis uzvarētājam zaudēja vienu minūti un 33,5 sekundes. Katrā no šautuvēm viņš kļūdījās pa reizei. Rastorgujevs Žajam zaudēja divas minūtes un 57,5 sekundes pēc trīs soda apļu veikšanas. Pēc pirmās šautuves Bricis bija 21. vietā, pēc otrās - 16. Sparīgs uz distances beigām bija arī Rastorgujevs, kurš pēc pirmās šaušanas bija 75. vietā, bet pēc otrās - 56. Neveiksmīgas sacensības bija par favorītiem uzskatītajiem. Norvēģis Ule Einars Bjerndālens palika aiz Briča - 17. vietā, ātrākais krievs Ivans Čerezovs bija desmitais, bet no vāciešiem Kristofs Stefans - 19. vietā. Jau ziņots, ka sestdien pēc sprinta sacensībām sievietēm Gerda Krūmiņa un Madara Līduma nodrošināja tiesības startēt 10 kilometru iedzīšanas sacensībās, kas arī risināsies otrdien.", "link": "https://www.delfi.lv/sports/archive/bricis-ja-sautu-bez-kludam-bija-iespejas-ieklut-labako-trijnieka-145.d?id=29923431"},
{"title": "Atklātas XXI Ziemas olimpiskās spēles", "category": "Sports", "body": "Ar krāšņu atklāšanas ceremoniju, kuru gan aizēnoja Gruzijas kamaniņu braucēja Nodara Kumaritašvili traģēdija, piektdien Vankūverā sākās XXI Ziemas olimpiskās spēles. Vairāk kā 50 000 līdzjutēju klātienē vēroja Vankūveras olimpisko spēļu atklāšanu, kas noritēja slēgtajā \"BC Place Stadium\" arēnā. Tā ir pirmā reize mūsdienu olimpiskās kustības vēsturē, kad atklāšanas vai noslēguma ceremonija norit zem jumta. Spēles par atklātām pasludināja Kanādas ģenerālgubernatore Mišela Žāna, bet pirms viņa uzrunu olimpiešiem teica Starptautiskās olimpiskās komitejas (SOK) prezidents Žaks Roge un spēļu organizācijas komitejas vadītājs Džons Furlongs. Zvērestus sportistu vārdā nodeva Kanādas hokejiste Heilija Vikenheizere, bet tiesnešu vārdā šorttreka sacensību galvenais tiesnesis Mišels Verro. Līdz pat pēdējam brīdim nebija zināms, kurš aizdedzinās Olimpisko uguni. Pēdējos posmus Olimpiskās lāpas stafetē veica paralimpietis Riks Hansens, slēpotāja Nensija Grīna, kanādiešu basketbola zvaigzne Stīvs Nešs, ātrslidotāja Ketrīna Lemeija Douna un hokeja leģenda Veins Greckis. Tieši viņi pieci vēlāk iededza Olimpisko uguni - stadiona vidū tika izveidota ugunskuru atgādinoša lāpa, kuru katrs no šiem pieciem cilvēkiem no savas puses aizdedzināja. Šī Olimpiskā lāpa dega tikai īsu brīdi, jo līdzīga Olimpiskā lāpa tajā pašā brīdī tika iededzināta Vankūveras centrā. Kā vēlāk kļuva zināms, lāpas aizdegšana nav ritējusi kā plānots. Viens no četriem lāpas sānu stabiem neizslējās kā plānots, kas raisīja arī vairāku minūšu apjukumu lāpu nesējos. Īpaši uztraukusies bija Lemeija Douna, jo viņas pusē neizslējās viens no stabiem. Neilgi pēc tam atklāšanas ceremonijas arēnu ar lāpu rokās pameta Greckis, kurš speciālā mašīnā devās uz Vankūveras centru un tur bez problēmām iededza īsto Olimpisko lāpu, kas degs visu Olimpiādes laiku. Apmēram stundu ilgā sportistu parāde tradicionāli sākās ar Grieķijas delegācijas iesoļošanu stadionā, bet beidzās ar mājinieku Kanādas sportistu gājienu. Latvijas delegācijas karognesējs bija skeletonists Martins Dukurs. Atklāšanas ceremoniju, simboliski izbraucot cauri visām Ziemas olimpiskajām spēlēm, ar lēcienu no tramplīna cauri olimpiskajiem riņķiem arēnā iesāka snovbordists. Īpaša uzmanība iespaidīgajā atklāšanā tika atvēlēta Kanādas pamatiedzīvotājiem – vairākām indiāņu ciltīm, kuru pārstāvji ar gigantisku bungu rīboņu ieskandināja olimpisko spēļu sākumu. Neilgi pirms sākuma organizētāji nolēma nedaudz mainīt atklāšanas ceremoniju, kurā īpaša vieta tika atvēlēta traģiski bojā gājušajam Kumaritašvili. Uz \"BC Place Stadium\" arēnas lielā ekrāna tika veltīti piemiņas vārdi sportistam, bet Gruzijas delegācija arēnā iesoļoja tērpos ar sēru noformējumu – melnās šallēs un ar piespraustām melnām lentītēm. Sagaidot Gruzijas delegāciju, skatītāji piecēlās kājās, tādējādi pieminot sportistu. Tāpat, pieminot traģisko gadījumu, pusmastā tika nolaisti Kanādas un Olimpiskais karogi. XXI Ziemas olimpiskajās spēlēs piedalīsies gandrīz 3000 sportisti no 82 valstīm. No 12. līdz 28.februārim sportisti sadalīs 86 medaļu komplektus. Muzikālajā daļā atklāšanā uzstājās Braians Adamss kopā ar Nelliju Furtado, kuri izpildīja dziesmu \"Bang the Drum\". Tāpat ceremonijā uzstājās pazīstamais kanādiešu mūziķis Ešlijs Makaizaks, kura uzstāšanās laikā pār statītāju galvām nobira sarkanu kļavu lapu lietus.  Par īpašu mirkli atklāšanas ceremonijā kļuva dziedātājas K.D. Langas uzstāšanās, kura izpildīja kanādiešu dziesminieka Leonarda Koena leģendāro dziesmu \"Hallelujah\".  Līdzās jau pieminētajiem māksliniekiem uzstājās arī Sāra Maklahlana ar dziesmu \"Ordinary Miracle\". Jau ziņots, ka Maklahlana īpaši Olimpiskajām spēlēm sacerējusi jaunu dziesmu \"One Dream\", kas būs viens no muzikālajiem motīviem visu spēļu pārraidēs. Latviju Vankūverā pārstāvēs 58 sportisti deviņos sporta veidos - hokejā, biatlonā, bobslejā, distanču slēpošanā, kalnu slēpošanā, kamaniņu sportā, skeletonā, šorttrekā un ātrslidošanā.Augstākie sasniegumi no Latvijas sportistiem Vankūverā tiek gaidīti no skeletonista Martina Dukura un Jāņa Miņina bobsleja četrinieka. Vankūverā Latvijas delegācija būs 103 cilvēku sastāvā. Tās vadītājs būs Latvijas Olimpiskās komitejas (LOK) viceprezidents Žoržs Tikmers. Delegācijā būs ne tikai 58 sportisti, bet arī 30 treneri un tehniskā personāla darbinieki, 11 mediķi un četri vadības pārstāvji. LOK oficiālajā delegācijā iekļauti arī Starptautiskās Olimpiskās komitejas (SOK) ielūgtie viesi - LOK prezidents Aldons Vrubļevskis, ģenerālsekretārs Einars Fogelis, kā arī olimpisko spēļu orgkomitejas ielūgtie viesi - Latvijas prezidents Valdis Zatlers ar kundzi Lilitu Zatleri, Ministru prezidents Valdis Dombrovskis, izglītības un zinātnes ministre Tatjana Koķe.", "link": "https://www.delfi.lv/sports/archive/atklatas-xxi-ziemas-olimpiskas-speles.d?id=29896501"},
{"title": "Latvijas biatlonistes neiekļūst starp 40 labākajām sprinta distancē", "category": "Sports", "body": "Nevienai no latvijas biatlonistēm sestdien XXI Ziemas olimpiskajās spēlēs Vankūverā neizdevās iekļūt starp 40 labākajām 7,5 kilometru sprinta distancē. Labākā no latvijas sportistēm bija bija Gerda Krūmiņa, kura ierindojās 48.vietā, bet Madara Līduma finišēja 57.vietā. Par olimpisko spēļu čempioni negaidīti kļuva Slovākijas sportiste Anastasija Kuzmina, kura finišu sasniedza pēc 19:55,6 minūtēm, bet otrajā vietā finišēja Vācijas sportiste Magdalēna Noinere. Trešo vietu, arī negaidīti, izcīnīja 23 gadus vecā francūziete Marija Dorīna, kura finišēja pēc 20:06,5 minūtēm. Kuzmina distances laikā pieļāva vienu kļūdu šautuvē, reizi kļūdījās arī Noinere, bet Dorina šāva bez kļūdām. Gerda Krūmiņa, pieļaujot vienu kļūdu šautuvē, finišēja 48.vietā, uzvarētājai zaudējot 2:13,7 minūtes, bet Madara Līduma no čempiones atpakalika par 2:28,2 minūtēm. Līdumai arī četras kļūdas šautuvēs. Abas sportistes kvalificējās iedzīšanas braucienam. 69.vietā finišēja Līga Glāzere, kura no uzvarētājas atpalika 2:51,2, bet Žanna Juškāne ierindojās 79.vietā. Juškāne finišu sasnieda pēc 23:32,4 minūtēm, kas bija par 3:36,4 minūtēm lēnāk kā olimpiskās čemepiones laiks. Glāzere pieļāva vienu kļūdu šautuvē, bet Juškāne kļūdījās trīs reizes.", "link": "https://www.delfi.lv/sports/archive/latvijas-biatlonistes-neieklust-starp-40-labakajam-sprinta-distance.d?id=29908901"},
{"title": "Līduma: viss, kas nebija atkarigs no manis, bija perfekti", "category": "Sports", "body": "Latvijas biatloniste Madara Līduma, kura 7,5 kilometru sprinta distancē Vankūveras Olimpiskajās spēlēs ierindojās 57.vietā, ir vīlusies par pašas uzrādīto rezultātu. Atgādinām, ka labākā no četrām Latvijas biatlonistēm Vistleras olimpiskajā parkā notikušajās sacensībās bija Gerda Krūmiņa, kura ieņēma 48. vietu, bet Līduma finišēja 57. vietā. Līga Glāzere ieņēma 69., bet Žanna Juškāne 79. vietu 88 dalībnieču konkurencē. \"Viss, kas šodien nebija atkarīgs no manis, bija perfekti. Tas, kas bija atkarigs no manis.. Šobrīd ir tā, ka gribas raudāt,\" pēc finiša žurnālistiem sacīja Līduma, kura šaušanā kopā pieļāva četras kļūdas. \"Es tik labi piešāvos, bet aizšāvu pirmo garām. Es nesapratu, kas notiek. Līdz ar to visa tā šaušana bija tāda, ka tu drebi par katru šāvienu.. Un pēdejais atkal garām.. Tu arī trasē vairs nevari tik labi saņemties.. Es, protams, saņēmos, cik es varēju.. Ar labāku šaušanu tiri psiholoģiski tas uzrāviens būtu bijis cits,\" klāstīja biatloniste. Pēc viņas teiktā, trase sestdien bijusi ātra: \"Es jūtos tiešām labā formā. Es jau cerēju, ka trase būs tāda kā vakar, ka kājas grimst līdz ceļgaliem un būs lielākas priekšrocības, bet pa nakti bija uzsalis un līdz ar to trase bija cietāka un ātra.. Nobraucienos tikai noslauki ūdeni no brillēm un mēģini trāpīt pagriezienā.\" Jautāta, kā sestdienas salīdzinoši neveiksmīgais starts ietekmēs kopējo noskaņu un turmākos startus, Līduma teica: \"Katrā ziņā es sev pelnus uz galvas nekaisu pēc pirmā starta. Man jācīnas, vēl visas spēles priekšā.. Protams, tu četrus gadus gatavojies tai vienai dienai, no rīta pamosties, saproti, ka īstenība tā ir tāda pati diena ka visas citas. Visgrūtāk jau sev ir ieskaidrot, ka neko vairāk no tevis neviens neprasa kā parasti.. Viss būs kārtībā, tā gadās, dzīve tāpēc nebeidzās.\" Krūmiņa pēc finiša bija apmierināta ar startu. Krūmiņa žurnālistiem pēc finiša pastastīja, ka trasē jutusies labi, arī un slēpes slīdējušas labi: \"Labākais stars šosezon padevās man, vismaz kaut kāds prieciņš!\" Jautāta, vai viņa nav izjutusi aklimatizācijas problēmas, sportista atzina, ka nedaudz. \"Ir jau tā - vienu dienu normāli, otrā dienā piecelies, miegs nāk. Pirms piešaudes braucot pat aizmigu.. Pati nepiefiksēju, ka acis aizkrita ciet. Likās, ka šodien uz miegu vilka, bet, nu sanāca, jau laikam, labi,\" klāstīja Krūmiņa. \"Šis starts ir pagātne, katrs starts ir kaut kā jauna sākums. Kaut ko grūti prognozēt,\" sacīja sportiste, atbildot uz jautajumu par mērķiem turpmākiem startiem Vankūverā. Tāpat viņa sacīja, ka šāda līmeņa sacensībās ļoti butiska ir pieredze. \"Ar katru gadu arvien labāk jūties visā procesā. Pirmajās spēlēs tāds gurķītis biju. Kad iet garām līderes, protams, ka trīcēja rokas, kājas, acis lielas, mute vaļā,\" klāstīja olimpiete. Juškāne un Glāzere pēc finiša atklāja, ka viņu pašu mērķis 7,5 kilometru sprinta distancē Olimpiskajās spēlēs bijis iekļūt starp 60 labākajām. Pēc finiša Juškāne žurnālistiem atzina, ka distancē pietrūcis spēka, jo nācies izjust slimības sekas. Jau Kanāda viņa apaukstējusies un bijušas bažas par angīnu. \"Es pēc slimības startēju. Tiešām jutu, ka pēdējā aplī nebija spēka.. Es biju gatava uz to, ka startēšu. Galu galā, tā ir mana pirmā olimpiāde, un jāstartē nevis jāsēž un jāskatās kā citi mokās,\" sacīja Juškāne. Viņa atzina, ka slēpes slīdējušas ļoti labi. \"Šodien slīdēja ļoti labi slēpes. Fiziski nebija spēka. Stāvus šaušana pievīla,\" rezumēja Latvijas biatloniste. Viņa arī pastāstīja, ka olimpiskā drudža viņai nav bijis: \"Es iedziļinājos sevī\". Tāpat viņa atklāja, ka, vērtējot šodienas startu, jāraugās četru gadu perespektīvā, proti, Soču Olimpisko spēļu virzienā. \"Mērķis bija ieslēpot sešdesmitniekā, bet slimība visu izbojāja. Visi skrien, viso lido, es pagaidām klāt nestāvu. Domāju, ka lielos vilcienos jāskatās četrus gadus uz priekšu Soču olimpiādes virzienā,\" sacīja Juškāne. Savukārt Glāzere pēc finiša atzina, ka slēpojies salīdzinoši smagi. \"Diezgan grūti bija, domāju, ka būs vieglāk.. Vakar trase bija trakāka, bija putra, šodien labāka, bet tāpat nebija viegli,\" sacīja Glāzere. \"Atbraucu pirmajā dienā sajūta bija baigi labā, tad sākās aklimatizācija. Vajadzēja būt aklimatizācijas beigām,\" pārdomās dalījas sportiste. Viņa arī atklāja, ka mērķis bijis finišēt starp 60 labākajām, taču konkurentes slēpojušās ļoti ātri un arī šāvušas labi. Pati ar saviem šaušanas rezultātiem viņa ir apmierināta.", "link": "https://www.delfi.lv/sports/archive/liduma-viss-kas-nebija-atkarigs-no-manis-bija-perfekti.d?id=29910157"},
{"title": "Slēpojums 'Apkārt Alaukstam' gatavojas dalībnieku skaita rekordam", "category": "Sports", "body": "Šogad slēpojumam \"Apkārt Alaukstam\" jau pieteikušies vairāk nekā 1000 dalībnieku, taču organizatori joprojām pieņem pieteikumus, jo viens no viņu mērķiem ir jauna dalībnieku skaita rekorda sasniegšana, informē rīkotāju preses dienests. \"Mēs noteikti esam gatavi uzņemt vēl vairāk slēpotāju, jo šogad viens no mūsu mērķiem ir sasniegt pasākuma dalībnieku skaita rekordu,\" stāsta slēpojuma organizatoru \"Alpha Baltic Sport\" vadītājs Kaspars Tupiņš. \"Sniega un vietas noteikti pietiks visiem slēpotgribētājiem!\" Jau ziņojām, ka līdz slēpojuma sākumam  katru nedēļu trešdienās Biķernieku bāzes trasē notiek treniņslēpojumi , ko vada pieredzējušais biatlonists Raivis Zīmelis. Otrajā treniņslēpojumā kopā ar citiem dalībniekiem trasē devās arī slēpojuma \"Apkārt Alaukstam' vecākais dalībnieks, 83 gadus vecais Jānis Ozers. Pēdējais iesildīšanās pasākums pirms slēpojuma Vecpiebalgā Biķernieku trasē paredzēts 2. februārī. Slēpošanas maratons \"Apkārt Alaukstam\" norisināsies 5. februārī Vecpiebalgā. Šogad slēpojumā iekļautas trīs distances: maratona distance - 42 km, Tautas slēpojums - 15 km un vismazākajiem – \"MAXIMA Favorit\" bērnu slēpojums.", "link": "https://www.delfi.lv/sports/news/tautas-sports/slepojums-apkart-alaukstam-gatavojas-dalibnieku-skaita-rekordam.d?id=36501253"},
{"title": "Bricis un Glāzere uzvar slēpošanas maratonā 'Apkārt Alaukstam'", "category": "Sports", "body": "Biatlonisti Ilmārs Bricis un Līga Glāzere sestdien Vecpiebalgas pusē bija ātrākie slēpojuma \"Apkārt Alaukstam\" maratona distancē, informēja rīkotāji. Bricis par astoņām sekundēm apsteidza citu biatlonistu Raivi Zīmeli, bet trešais bija soms Markuss Nilsons. Arī sievietes slēpoja 42 kilometrus, kur Glāzere bija ātrāka par Inesi Zvirgzdiņu un Ļubovu Pavļukovu. Sacensības \"Apkārt Alaukstam\" šogad ir iekļautas starptautiskajā maratonu sērijā \"Euroloppet\", un tajās paredzētas trīs distances - 42 kilometru maratons, 15 kilometru tautas slēpojums un bērnu distance \"Mini Alauksts\". Kopējais balvu fonds ir 5500 eiro. Pirmais slēpojums apkārt Alaukstam risinājās 1984.gadā, un šoziem tas notiek 22.reizi. Sākotnēji tā bija entuziastu organizēta izklaide, kas pulcēja toreizējās kopsaimniecības \"Alauksts\" ģimenes un šefības organizāciju pārstāvjus no Rīgas - māksliniekus, teātru un muzeju darbiniekus, draugus un tuvākos kaimiņus. 1. Ilmārs Bricis 1.50:51 2. Raivis Zīmelis 1.50:59 3. Markuss Nilsons (Somija) 1.55:06 1. Līga Glāzere 2.16:14 2. Inese Zvirgzdiņa 2.25:17 3. Ļubova Pavļukova 2.31:23", "link": "https://www.delfi.lv/sports/news/tautas-sports/bricis-un-glazere-uzvar-sleposanas-maratona-apkart-alaukstam.d?id=36670001"},
{"title": "Olimpiādes otrajā sacensību dienā startē Latvijas kamaniņu braucēji un biatlonisti", "category": "Sports", "body": "Vankūveras olimpisko spēļu otrajā dienā no Latvijas sportistiem startēs kamaniņu braucēji un biatlonisti. Kā pirmie desmit kilometru sprintā trasē dosies biatlonisti. Šīs sacensības sāksies plkst.21.15 pēc Latvijas laika. No Latvijas sportistiem ar 15.numuru startēs Ilmārs Bricis, 41.numurs būs Edgaram Piksonam, kā 75.startēs Andrejs Rastorgujevs, bet ar 86.numuru trasē dosies Kristaps Lībietis. Kopā startēt plānojuši 88 sportisti. 60 labākie no sprinta sportistiem kvalificēsies 12,5 kilometru iedzīšanas distancei, kas norisināsies pirmdien. Tikmēr plkst.23 sāksies kamaniņu sporta sacensību vīriešiem trešais brauciens. Pēc sestdien aizvadītajiem pirmajiem diviem braucieniem no latviešiem 11.vietu ieņem Mārtiņš Rubenis, Inārs Kivlenieks atrodas 19.vietā, bet Guntis Rēķis ir 27.pozīcijā. Tieši ar šādiem numuriem latvieši arī trešajā braucienā dosies trasē. Savukārt pēc Latvijas laika pirmdienas rītā plkst.1.10 plānots uzsākt pēdējo, ceturto braucienu. Kopā otrajā dienā tiks sadalīti pieci medaļu komplekti. Bez biatlona un kamaniņām izšķirošās cīņas būs arī ātrslidošanā sievietēm 3000 metru distancē, ziemeļu divcīņā un frīstaila slēpošanas mogula sacensībās vīriešiem. Vēl bija plānots sadalīt medaļas arī kalnu slēpošanas sacensībās kombinācijā sievietēm, tomēr slikto laika apstākļu dēļ šīs sacensības pārceltas uz ceturtdienu. Jau ziņots, ka pirmajā dienā labākos rezultātus Latvijai sasniedza Haralds Silovs, kurš izcīnīja desmito vietu 1500 metros šorttrekā un 20.vietu ātrslidošanā 5000 metru distancē. Viņš kļuva par pirmo sportistu, kurš Olimpiādē startējis abās šajās distancēs.", "link": "https://www.delfi.lv/sports/archive/olimpiades-otraja-sacensibu-diena-starte-latvijas-kamaninu-brauceji-un-biatlonisti.d?id=29913977"},
{"title": "Bolts uzvar lēnākajā sprinta finālā savā karjerā", "category": "Sports", "body": "Pasaules rekordists 100 metru sprintā  Useins Bolts  Brazīlijā aizvadījis šīs sezonas pirmās sacensības, uzvarējis tajās, taču palicis neapmierināts ar savu rezultātu, vēsta Starptautiskā Vieglatlētikas federācija ( IAAF ). Slavenais jamaikietis \"Mano a Mano\" komercsacensībās, kas notika īpaši uzceltā trasē Riodežaneiro, distanci veica 10,12 sekundēs, kas ir sliktākais finālskrējiens viņa karjerā. Boltam piederošais pasaules rekords ir 9,58 sekundes. \"Kopumā neesmu apmierināts ar savu rezultātu, domāju, ka mans treneris tāpat,\" saka Bolts. \"Labi, ka uzvarēju, taču prakses trūkums ir jūtams. Vajag vairāk startēt sacensībās, lai uzlabotu formu.\" Skrienot pretvējā un nedaudz saslīdot uz atspēriena dēlīša, Bolts skrējiena sākumā palika aiz konkurentiem, taču distances vidū jau bija visus noķēris un apsteidzis. Otro vietu izcīnīja amerikānis Raiens Beilijs (10,24 sek.), trešais palika mājinieks, brazīlietis Hosē Karlušs Moreiru (10,51 sek.). Nākamais starts titulētajam jamaikietim būs maijā,  pasaules čempionātā stafetē, kas notiks Bahamu salās.", "link": "https://www.delfi.lv/sports/news/other_kinds/atlethics/bolts-uzvar-lenakaja-sprinta-finala-sava-karjera.d?id=45843107"},
{"title": "Lai mazinātu satiksmes haosu, Rio mērs lūgs lielās kompānijas Olimpiādes laikā pārtraukt darbu", "category": "Sports", "body": "Riodežaneiro mērs aicinās pilsētas lielās kompānijas uz 2016.gada vasaras olimpisko spēļu laiku pārtraukt darbu, lai atvieglotu transporta noslogojumu, vēsta aģentūra \"Reuters\". Riodežaneio mērs Eduardu Paešs martā gatavojas tikties ar valsts naftas kompānijas \"Petrobras\" un vadošās bankas \"BNDES\" vadību, lai apspriestu iespēju šo kompāniju darbiniekiem uz Olimpiādes laiku piešķirt atvaļinājumu. \"Es gatavojos sasaukt sanāksmi ar juristiem un lielo kompāniju kā \"Petrobras\" un \"BNDES\" un citu lielo uzņēmumu vadītājiem, lai apspriestu, vai olimpisko spēļu laikā būtu iespējams izsludināt svētku brīvdienas,\" saka mērs. \"Es negribu, lai cilvēki pamet pilsētu, mēs gribam, lai viņi paliek, taču ir skaidrs, ka pārvietošanās pa pilsētu būs apgrūtināta.\" Pilsētas mērs uz spēļu laiku apsolījis pārcelt arī skolas brīvlaiku, lai Rio būtu mazāk automašīnu. Riodežaneiro, kur situācija ar pilsētas satiksmi ir viena no sliktākajām valstī, ir viena no tām, kas pagājušogad Pasaules kausa spēļu dienās izsludināja brīvdienas, lai samazinātu transporta haosu. Riodežaneiro ir izveidotas desmitiem kilometru garas jaunas sabiedriskā transporta līnijas, taču jaunā metro līnija, kas būtu jāpabeidz līdz Olimpiādes sākumam, diez vai tiks nodota ekspluatācijā paredzētajā laikā, līdz ar to gaidāms, ka problēmas ar olimpiešu un Olimpiādes viesu pārvietošanos būs.", "link": "https://www.delfi.lv/sports/news/other_kinds/other/lai-mazinatu-satiksmes-haosu-rio-mers-lugs-lielas-kompanijas-olimpiades-laika-partraukt-darbu.d?id=45620000"},
{"title": "WADA varētu atcelt dopinga analīžu B proves", "category": "Sports", "body": "Vispasaules dopinga aģentūra (WADA) apsver iespēju atteikties no dopinga analīžu B provēm, vēsta ārzemju aģentūras. Pēc WADA ģenerāldirektora Deivida Houmena domām, tas varētu padarīt efektīvāku cīņu pret dopinga lietošanu. Šobrīd sportisti pozitīvu pirmo dopinga analīžu gadījumā ir tiesīgi pieprasīt otras jeb B proves analīzes.", "link": "https://www.delfi.lv/sports/news/other_kinds/other/wada-varetu-atcelt-dopinga-analizu-b-proves.d?id=37542477"},
{"title": "Aizdomās par dopinga lietošanu veikta kratīšana Krievijas velokomandā 'Katjuša'", "category": "Sports", "body": "Uz aizdomu pamata par dopinga lietošanu ceturtdien veikta kratīšana Krievijas riteņbraukšanas komandas \"Katjuša\" galvenajā pārvaldē. Kratīšanas laikā konfiscētas piecas sportistu bioloģiskās pases, paziņoja komandas vadība. \"Policija lūdza uzrādīt tikai piecu braucēju bioloģiskās puses, no kuriem viens vairs nav mūsu komandas sastāvā,\" teikts komandas oficiālajā paziņojumā. \"Mēs esam gatavi uz pilnīgu sadarbību, izpildot visas policijas prasības.\" \"Katjuša\" ir viena no 18 profesionālajām riteņbraukšanas komandām, kas figurē Starptautiskās Riteņbraukšanas federācijas (UCI) sarakstā. Komandas vadošie braucēji ir itālis Filipo Pocato, kurš izcīnīja trešo vietu pagājušā gada daudzdienu velobraucienā \"Vuelta Espana\", šajās sacensībās ceturto vietu izcīnījušais spānis Hoakins Rodrigess, kā arī itāļi Luka Paolini un Danilo di Luka, kurš jau reiz ticis apsūdzēts aizliegto vielu lietošanā, un Krievijas pārstāvji Aleksandrs Kolobņevs un Vladimirs Karpets. Sportistu bioloģiskajās pasēs uzrādās visas izmaiņas viņu bioloģiskajos parametros. Kā ziņots, pēdējā laika skaļākais dopinga skandāls ir saistīts ar trīskārtējo prestižā daudzdienu velobrauciena \"Tour de France\" čempionu Alverto Kontadoru no Spānijas, kuram iepriekš piešķirtā viena gada diskvalifikācija februārī tika atcelta. Apelāciju pret diskvalifikācijas atcelšanu iesniegusi gan Pasaules Antidopinga aģentūra (WADA), gan UCI.", "link": "https://www.delfi.lv/sports/news/other_kinds/cycling/aizdomas-par-dopinga-lietosanu-veikta-kratisana-krievijas-velokomanda-katjusa.d?id=38031691"},
{"title": "BMX braucēja nāves dēļ atceļ 'Ghetto Games' sacensības", "category": "Sports", "body": "ielu sporta un kultūras \"Ghetto Games\" festivāla otrās dienas sacensības Ventspilī, informē pasākuma rīkotāji biedrība \"Streetbasket\". Sestdien sacensību pirmajā dienā Ventspilī skeitparka sporta veidu sacensībās traumas guva BMX braucējs Artūrs Griķis. Svētdienas rītā Ventspils slimnīcā jaunietis no gūtajām traumām nomira. Kā pastāstīja organizatoru pārstāve Sanda Brūna, sacensībās Griķis veica triku ar savu riteni, bet stūre neveiksmīgi sagriezās un viens no stūres ragiem iedūrās jaunietim vēderā. Mediķi uzreiz jaunieti apskatījuši un nogādājuši slimnīcā, taču ārstiem neizdevās glābt puiša dzīvību. Brūna nemācēja vēl teikt, kas ir nāves iemesls, taču tiklīdz tas būs zināms, tā par to visi tiks informēti. Pēc Brūnas teiktā, uzreiz pēc šokējošo ziņu saņemšanas cilvēki nāca uz Ventspils skeitparku nolikt ziedus. Šobrīd Ventspils skeitparks jau ir noklāts ar ziediem, bet cilvēki turpina nākt un pieminēt Griķi. Līdz ar traģisko notikumu, festivāla organizatori atcēla Ventspils Piedzīvojumu parkā paredzētās sacensības BMX, MTB treilos un veikbordā. \"Ghetto Games\" festivāla organizatori izsaka dziļāko līdzjūtību Artūra Griķa ģimenei par traģisko zaudējumu.", "link": "https://www.delfi.lv/sports/news/tautas-sports/bmx-brauceja-naves-del-atcel-ghetto-games-sacensibas.d?id=42476192"},
{"title": "Latvijas biatlonisti PČ sprinta distancē netiek labāko 60 vidū un nekvalificējas iedzīšanas distancei", "category": "Sports", "body": "Latvijas biatlonisti sestdien Rūpoldingā, Vācijā, pasaules čempionātā (PČ) 10 kilometru sprintā palika aiz 60 labākajiem un nekvalificējas dalībai iedzīšanas distancē. Rolands Pužulis ieņēma 78. vietu,  Edgars Piksons  finišēja 81.,  Andrejs Rastorgujevs  - 83., bet Arturs Koļesņikovs ierindojās 89.vietā 138 dalībnieku konkurencē, liecina rīkotāju informācija. Par pasaules čempionu kļuva francūzis Martēns Furkads, par 15,1 sekundi apsteidzot sudraba laureātu Norvēģijas biatlonistu Emilu Hegli Svendsenu. Gan Furkads, gan Svendsens veica pa diviem soda apļiem, bet zviedram Karlam Johanam Bergmanam nekļūdīga šaušana palīdzēja izcīnīt bronzu. Vēlāk sestdien 7,5 kilometru sprintā startēs sievietes, tostarp  Anete Brice ,  Žanna Juškāne  un Baiba Bendika. PČ turpināsies līdz 11.martam. Svētdien cīņa par medaļām būs iedzīšanā. Pasaules čempionāts, sprints: Vīrieši (10 km) 1. Martēns Furkads (Francija) 24:18,6 (2 kļūdas šaušanā) 2. Emils Hegle Svendsens (Norvēģija) +15,1 (2) 3. Karls Johans Bergmans (Zviedrija) +17,7 (0) 4. Daniels Mezotičs (Austrija) +27,1 (0) 5. Simons Furkads (Francija) +35,4 (2) 6. Fredriks Lindstrēms (Zviedrija) +35,6 (1) ..78.  Rolands Pužulis  (Latvija) +3:24,2 (1) ..81. Edgars Piksons (Latvija) +3:29,2 (2) ..83. Andrejs Rastorgujevs (Latvija) +3:33,9 (1) ..89. Arturs Koļesņikovs (Latvija) +4:07,8 (0)", "link": "https://www.delfi.lv/sports/news/winter_sports/biathlon/latvijas-biatlonisti-pc-sprinta-distance-netiek-labako-60-vidu-un-nekvalificejas-iedzisanas-distancei.d?id=42179524"},
{"title": "Biatlonistei Juškānei 72.vieta pasaules čempionāta sprinta sacensībās", "category": "Sports", "body": "Pasaules čempionātā biatlonā, kas risināsies Vācijas pilsētā Rūpoldingā, sieviešu 7,5 kilometru sprinta sacensībās sestdien visaugstāk no Latvijas pārstāvēm ierindojās  Žanna Juškāne , kura ieņēma 72.vietu, taču nekvalificējās iedzīšanas sacensībām. Juškāne divās šaušanās pieļāva katrā pa vienai kļūdai, finišā par četrām minūtēm un 6,3 sekundēm piekāpjoties zelta medaļas ieguvējai slavenajai vācietei  Magdalēnai Noinerei , kura šāva bez kļūdām. Jāizceļ, ka Noinere tādējādi tika pie savas 11.pasaules čempionātu zelta medaļas karjerā, kas pasaules biatlona vēsturē ir otrs labākais rādītājs. Tikmēr Baiba Bendika ar divām kļūdām šaušanā finišēja 95.vietā, uzvarētājai zaudējot piecas minūtes un 31,5 sekundes, Inga Paškovska, šaujot ar trim kļūdām, ieņēma 106.pozīciju, no Noineres atpaliekot par sešām minūtēm un 35,3 sekundēm, bet  Anete Brice  ar trim kļūdām šaušanā 116 finišējušo sportistu vidū ieņēma 113.pozīciju. Otrajā vietā sacensībās ierindojās baltkrieviete Darja Domračova, kura arī šāva bez kļūdām un Noinerei zaudēja 15,2 sekundes, bet trešā ar nekļūdīgu šaušanu bija ukrainiete Vita Semerenko, kura uzvarētājai piekāpās par 37,6 sekundēm. Pasaules kausa kopvērtējumā sievietēm pirmajā vietā ar 990 punktiem atrodas  Noinere, viņai ar 945 punktiem seko Domračova, bet trešajā pozīcijā ar 807 punktiem atrodas pagājušās sezonas Pasaules kausa ieguvēja Kaisa Mekereinene no Somijas. Jau ziņots, ka sestdien desmit kilometru sprinta sacensības aizvadīja vīrieši. Vislabāk no latviešiem veicās Rolandam Pužulim, kurš ieņēma 78.vietu, Edgars PIksons ierindojās 81.pozīcijā,  Andrejs Rastorgujevs  finišēja 83.vietā, bet  Artūrs Koļesņikovs  ieņēma 89.pozīciju. Čempionāts ceturtdien sākās ar jauktās stafetes sacensībām, kurās uzvaru pēc apelācijas iesniegšanas izcīnīja Norvēģija, bet Latvijas komanda tika apdzīta par apli un palika bez rezultāta. Svētdien vīrieši un sievietes aizvadīs iedzīšanas sacensības, taču tajās Latvijas nebūs pārstāvēta. Pasaules čempionāts ilgs līdz 11.martam.", "link": "https://www.delfi.lv/sports/news/winter_sports/biathlon/biatlonistei-juskanei-72vieta-pasaules-cempionata-sprinta-sacensibas.d?id=42179678"},
{"title": "Latvijas sieviešu kērlinga izlase rangā pakāpjas par trijām pozīcijām", "category": "Sports", "body": "Latvijas sieviešu kērlinga izlase jaunākajā pasaules rangā, kas publicēts pirms Vankūveras olimpisko spēļu sākuma, pakāpusies par trijām pozīcijām un tagad ieņem dalītu 18.vietu. Latvija ar 108 punktiem šo pozīciju dala kopā ar Austriju. Jau ziņots, ka decembrī Latvijas sieviešu izlase sekmīgi startēja Eiropas čempionātā, triumfējot B divīzijas turnīrā un pirmoreiz kvalificējoties pasaules čempionātam, kas martā risināsies Kanādā. Tikmēr Latvijas vīriešu izlase, kas Eiropas čempionāta B divīzijas turnīrā nespēja iekļūt pusfinālā, pasaules rangā pakāpusies par vienu vietu un tagad atrodas dalītā 24.vietā. Abos rangos pirmajā vietā atrodas Kanāda. Sieviešu rangā tai seko Zviedrija un Šveice, bet vīriešu konkurencē - Skotija un Norvēģija. Kērlinga pasaules sieviešu rangā iekļuvušas 35 valstis, bet vīriešu rangā - 42 valstis.", "link": "https://www.delfi.lv/sports/news/other_kinds/other/latvijas-sieviesu-kerlinga-izlase-ranga-pakapjas-par-trijam-pozicijam.d?id=29866641"},
{"title": "Par NHL nedēļas pirmo zvaigzni atzīts Stemkoss", "category": "Sports", "body": "Par Nacionālās hokeja līgas (NHL) regulārā čempionāta aizvadītās nedēļas spožāko zvaigzni pirmdien tika atzīts Tampabejas \"Lightning\" komandas centra uzbrucējs Stīvens Stemkoss. Aizvadītajā nedēļā Stemkoss četrās spēlēs guva trīs vārtus un izpildīja sešas rezultatīvas piespēles, kas bija labākais rādītājs līgā. Trijos mačos 20 gadus vecais Stemkoss guva pa vārtiem un izpildīja pa rezultatīvai piespēlei, bet vienā mačā izpildīja trīs piespēles. Līgas rezultatīvāko spēlētāju sarakstā kanādietis ar 70 punktiem dala septīto vietu, bet 35 gūtie vārti ir ceturtais labākais rādītājs. Stemkoss guvis kaut vienu rezultativitātes punktu jau 13 spēlēs pēc kārtas, kas kopā ar Pitsburgas \"Penguins\" hokejistu Jevgēņiju Malkinu pašlaik ir labākais aktīvais rādītājs. Par nedēļas otro spožāko zvaigzni tika nosaukts latvieša Oskara Bārtuļa komandas biedrs Filadelfijas \"Flyers\" komandā vārtsargs Maikls Leitons. Aizvadītajā nedēļā Leitons četrās spēlēs palīdzēja \"Flyers\" vienībai izcīnīt četras uzvaras. Viņš vidēji mačā ielaida 1,98 ripas un atvairīja 92,5 procentus metienu. Leitons \"Flyers\" komandai pievienojās tikai 17.decembrī, un šajā laikā, viņam esot vārtos, \"Flyers\" vienība 16 mačos guvusi 12 uzvaras. Savukārt par aizvadītās nedēļas trešo spožāko zvaigzni kļuva Dalasas \"Stars\" komandas, kurā spēlē cits latviešu aizsargs Kārlis Skrastiņš, vārtsargs Mārtijs Turko. Trijās spēlēs Turko palīdzēja \"Stars\" komandai izcīnīt divas uzvaras, bet vienā mačā vienība piedzīvoja zaudējumu pēcspēles metienu sērijā. Katrā no mačiem Turko bija jāatvaira samērā daudz metienu - sākotnēji viņš atvairīja 37 metienus, bet \"Stars\" ar 3:4 pēcspēles metienos piekāpās Čikāgas \"Blackahwks\", pēc tam viņš atvairīja 33 metienus, palīdzot \"Stars\" ar 3:1 pieveikt Kalgari \"Flames\", bet pēc tam viņš atvairīja visus 40 metienus un Dalasas klubs ar 3:0 pieveica Fīniksas \"Coyotes\". Tagad NHL sācies divu nedēļu ilgs pārtraukums saistībā ar Vankūveras olimpiskajām spēlēm. Nākamais mačs tiks aizvadīts 1.martā.", "link": "https://www.delfi.lv/sports/news/hokejs/par-nhl-nedelas-pirmo-zvaigzni-atzits-stemkoss.d?id=29944891"},
{"title": "Rubenis olimpiskajās spēlēs paliek 11.vietā; triumfē vācietis Lohs", "category": "Sports", "body": "Latvijas kamaniņu braucējs Mārtiņš Rubenis svētdien Vankūverā XXI Ziemas olimpiskajās spēlēs četru braucienu summā izcīnīja 11.vietu, bet par olimpisko čempionu kļuva pēdējo divu pasaules čempionātu uzvarētājs, 20 gadu vecais vācietis Fēlikss Lohs. No Latvijas sportistiem vēl Inārs Kivlenieks ieņēma 18.vietu, bet Guntis Rēķis - 26.vietu. Lohs jau pirmajā braucienā ieguva vadību, bija ātrākais visos četros braucienos un beigās guva pārliecinošu uzvaru. Četru braucienu summā viņš par 0,679 sekundēm apsteidza savu tautieti Davidu Melleru. Bronzas godalgu ieguva pēdējo divu olimpisko spēļu čempions un galvenais favorīts itālis Armīns Cīgelers, kurš Loham zaudēja 1,290 sekundes. Rubenis četru braucienu summā uzvarētājam zaudēja 2,583 sekundes, Kivlenieks – 3,119 sekundes, bet Rēķis – 4,362 sekundes. Atgādinām, ka pirmajā braucienā Rubenis uzrādīja 13.ātrāko laiku, Kivlenieks bija 18.vietā, bet Rēķis - 25.vietā. Līderis pēc pirmā brauciena bija divkārtējais pasaules čempions vācietis Fēlikss Lohs, kurš bīstamo Vistleras trasi veica 48,168 sekundēs un par 0,173 sekundēm apsteidza Melleru. Tikai trešajā vietā pirmajā braucienā ierindojās galvenais favorīts itālis Armīns Cīgelers, kurs Loham zaudēja 0,305 sekundes. Rubenis pirmajā braucienā līderiem zaudēja 0,650 sekundes, Kivlenieks – 0,792 sekundes, bet Rēķis – 1,107 sekundes. Otro braucienu Rubenis veica jau labāk un pakāpās par divām pozīcijām. Kivlenieks otrajā braucienā bija viens no labākajiem startā, tomēr finišā zaudēja vienu pozīciju. Savukārt Rēķis otrajā braucienā bija tuvu kritienam, tomēr savaldīja kamanas un summā noslīdēja par divām pozīcijām zemāk. Arī pēc otrā brauciena līderpozīcijas saglabāja Lohs, kurš par 0,282 sekundēm apsteidza Melleru. Tikmēr Cīgelers pēc diviem braucieniem līderim zaudēja jau 0,432 sekundes. Pēc trešā brauciena līderi savas pozīcijas nosargāja. Pirmajā vietā nostiprinājās divkārtējais pasaules čempions Fēlikss Lohs, kurš Melleru apsteidza jau par 0,529 sekundēm, bet trešajā vietā joprojām bija Armīns Cīgelers (+1,002 sekundes). Rubenis trešajā braucienā trases lejasdaļā pieļāva kļūdu, kas neļāva viņam iekļūt jau tagad labāko desmitniekā. Pēc trīs braucieniem līderim Rubenis zaudēja 1,945 sekundes, bet no labāko desmitnieka viņu šķīra 0,283 sekundes. Kivlenieks pēc trīs braucieniem līderim zaudēja 2,370 sekundes, bet Rēķis – 3,462 sekundes. Jau ziņots, ka piektdien treniņā, traucoties ar apmēram 145 km/h lielu ātrumu, kritienu piedzīvoja gruzīnu sportists Nodars Kumaritašvili. Viņš nenoturējās kamanās un izlidoja no trases, ar galvu ietriecoties trases metāla konstrukcijās. Ārstu centieni bija nesekmīgi, jo izglābt sportista dzīvību neizdevās. Gruzijas delegācija apsvēra iespēju nestartēt Vankūverā, tomēr komandu neatsauca un sportisti piedalīsies sacensībās, godinot bojā gājušo tautieti. Lai gan oficiālās amatpersonas neuzsvēra trases bīstamību, organizētāji tomēr nolēma nedaudz mainīt ledus profilu un pēc 16.virāžas izejas virs trases malām izvietoja arī \"drošības spilvenus\". Tāpat tika nolemts mainīt sacensību norisi - vīrieši startēja zemāk trasē no sieviešu starta vietas. Tādējādi organizatori cerēja, ka 16.virāžā ātrums vairs nebūs tik liels un tiks samazināts kritiena risks.", "link": "https://www.delfi.lv/sports/archive/rubenis-olimpiskajas-speles-paliek-11vieta-triumfe-vacietis-lohs.d?id=29923389"},
{"title": "Ātrslidotāja Sabļikova tiek pie zelta 3000 metros", "category": "Sports", "body": "Par XXI Ziemas olimpisko spēļu čempioni Vankūverā svētdien kļuva Čehijas ātrslidotāja Martina Sabļikova, kura bija ātrākā 3000 metru distancē. Sabļikova pirms olimpiskajām spēlēm tika uzskatīta par favorīti divās disciplīnās – 3000 metros un 5000 metros. Pirmajā disciplīnā viņa jau ir apliecinājusi favorītes lomu, bet vēlāk Olimpiādē viņai būs vēl iespēja tikt pie otrās zelta godalgas. Sacensībās svētdien viņa distanci veica 4:02,53 minūtēs, par 2,09 sekundēm apsteidzot vācieti Stefāniju Bekerti. Bronzas godalgu izcīnīja mājiniece Kristina Gruvsa, kura čempionei zaudēja 2,31 sekundi. 2006.gada Turīnas olimpisko spēļu čempione Irēne Vusta no Nīderlandes ļoti ātrā tempā uzsāka savu skrējienu, taču šo ātrumu nesaglabāja un ieņēma vien septīto vietu.", "link": "https://www.delfi.lv/sports/archive/atrslidotaja-sablikova-tiek-pie-zelta-3000-metros.d?id=29923687"},
{"title": "Mogula speciālists Bilodo atnes Kanādai vēsturisko zelta medaļu", "category": "Sports", "body": "Par XXI Ziemas olimpisko spēļu čempionu frīstaila disciplīnā mogulā svētdien Vankūverā kļuva kanādietis Aleksandrs Bilodo, tādējādi nodrošinot Kanādai pirmo zelta godalgu olimpisko spēļu vēsturēs savās mājās. Ne 1976.gada Vasaras olimpiskajās spēlēs Monreālā, ne 1988.gada Ziemas olimpiskajās spēlēs Kalgari nevienam Kanādas sportistam neizdevās izcīnīt zelta godalgu. Kvalifikācijas sacensībās Bilodo bija otrais, taču finālā pasaules čempions ar lieliskiem diviem lēcieniem apliecināja savas līderpozīcijas šajā sporta veidā pasaulē un izcīnīja Kanādai pirmo zeltu olimpiskajās spēlēs savās mājās. Bilodo sacensībās ieguva 26,75 punktus, bet otro vietu ar 26,58 punktiem ieguva 2006.gada Turīnas olimpisko spēļu čempions austrālietis Deils Begs Smits, kurš ir dzimis... Vankūverā. Trešo vietu ieguva amerikānis Brions Vilsons (26.08 punkti), atnesot amerikāņiem jau sesto godalgu divās sacensību dienās.", "link": "https://www.delfi.lv/sports/archive/mogula-specialists-bilodo-atnes-kanadai-vesturisko-zelta-medalu.d?id=29924917"},
{"title": "Silovu samēro ar vieglatlētikas sprinta rekordistu Boltu", "category": "Sports", "body": "Latvijas šorttrekists Haralds Silovs Vankūveras olimpiskajās spēlēs paveica to, ko diez vai vieglatlētikā iedomātos izdarīt pasaules sprinta rekordists Usains Bolts, svētdien rakstīja aģentūra \"Reuters\". Ja Jamaikas trīskārtējam olimpiskajam čempionam Boltam diez vai ienāktu prātā 100 metrus skriet pēc 10 000 metru distances mērošanas, tad Silovs to izdarīja, uzsvēra \"Reuters\", paskaidrojot, ka Latvijas šorttrekists vienā dienā veica nogurdinošu 5000 metru distanci klasiskajā ātrslidošanā un cīnījās 1500 metros šorttrekā. Respektablā ziņu aģentūra arī atgādināja, ka pirms Silova neviens sportists vienās olimpiskajās spēlēs nebija uzdrošinājies startēt divās dažādās sacensībās, turklāt vienā dienā. \"Sāncenšu attieksme bija tāda, ka esmu traks,\" Silovu citēja \"Reuters\". Taču sportists paskaidroja, ka ir pieradis startēt ar smagām kājām, un pārslēgties no ātrslidošanas uz šorttreku viņam ir ļoti vienkārši. \"Treniņos izmēģināju slidot garus gabalus un viss gāja ļoti labi. Nodomāju, ka man jāpamēģina to izdarīt olimpiskajās spēlēs - nekad iepriekš neviens to nav darījis,\" žurnālistiem stāstīja 23 gadus vecais Silovs. Pēc 5000 metru distancē gūtās 20. vietas Silovs ar divām inventāra somām sēdās mašīnā, kas viņu no ātrslidotāju sacensību vietas \"Richmond Olympic Oval\" nogādāja \"Pacific Coliseum\", kur sacenšas šorttrekisti. Startējot īsajā celiņā, Silovs 1500 metru distancē finišēja ceturtais B finālā, kas viņam deva 10. vietu kopvērtējumā. Vankūverā Silovam ir karjerā pirmās olimpiskās spēles.", "link": "https://www.delfi.lv/sports/archive/silovu-samero-ar-vieglatletikas-sprinta-rekordistu-boltu.d?id=29914049"},
{"title": "Krievijas hokejisti pirmo treniņu aizvada astoņas stundas pēc ierašanās Vankūverā", "category": "Sports", "body": "Ievērojot mediķu padomus, Latvijas pirmie pretinieki olimpisko spēļu turnīrā Krievijas hokejisti treniņu darbu aiz okeāna ceturtdien sāka tikai astoņas stundas pēc ierašanās Vankūveras lidostā. Krievijas valstsvienības sastāvā pagaidām trenējas deviņi komandas sākotnējā pieteikumā iekļautie hokejisti un pieci rezervisti. Vienā no Vankūveras priekšpilsētas ledus hallēm Krievijas spēlētāju treniņu vēroja vairāki desmiti Kanādas līdzjutēju.  Krievijas izlases treneris Igors Zaharkins nešaubās, ka intensīvs treniņš bija nepieciešams, lai arī spēlētāji bija noguruši pēc ilgā lidojuma. \"Mēs sen esam izpētījuši medicīnas ieteikumus, kas attiecas uz laika zonu maiņu pēc pārlidojumiem. Pirmais ieteikums pēc tik ilgstoša lidojuma ir noteikti uzlikt spēlētājiem slodzi,\" žurnālistiem paskaidroja Zaharkins.  No piektdienas Krievijas izlase trenēsies pa divām reizēm dienā. Viens treniņš komandai būs trenažieru zālē, otrs - uz ledus. Nacionālās hokeja līgas (NHL) klubos spēlējošie krievi izlasei pievienosies 14. un 15.februārī. Uz dzīvi olimpiskajā ciematā Krievijas hokejisti pārcelsies tikai tad, kad tur būs uzstādīts viss viņiem nepieciešamais aprīkojums, tostarp hokejistu psiholoģiskās rehabilitācijas telpas. Rehabilitācijas centrā par Krievijas izlases hokejistiem gādās divi ārsti un divi masieri.  Hokeja izlases vadība neplāno ļoti ierobežot hokejistus, lai ļautu viņiem izjust olimpisko spēļu gaisotni. \"Visi saprot, cik nozīmīgs ir turnīrs, taču mēs neieslēgsim puišus olimpiskajā ciematā. Šie ir jaunatnes svētki, un visi tajos piedalīsimies,\" sacīja Zaharkins. Pēc viņa teiktā, izlases darba pamatā būs \"pareiza attieksme pret treniņiem, spēlēm un rehabilitācijas pasākumiem\".  Krievijas un Latvijas izlases tiksies 16.februārī, tiesa, pēc Latvijas tobrīd jau būs nākamās dienas rīts.", "link": "https://www.delfi.lv/sports/archive/krievijas-hokejisti-pirmo-treninu-aizvada-astonas-stundas-pec-ierasanas-vankuvera.d?id=29890245"},
{"title": "Greckim neuzticēs olimpiskās uguns iedegšanu", "category": "Sports", "body": "Vankūveras olimpisko spēļu organizatori nolieguši informāciju, ka olimpiskās uguns iedegšana tiks uzticēta leģendārajam Kanādas hokejistam Veinam Greckim, vēsta izdevums \"Vancouver Sun\". Kā atzina Vankūveras Olimpiādes organizatoru prezidents Džons Fērlongs, kurš tieši iedegs olimpisko spēļu uguni, zina tika pāris cilvēki. Personas vārds, kurai tiks uzticēts iedegt olimpisko uguni, joprojām tiek turēts lielā noslēpumā.  Tāpat Fērlongs atzina, ka pēdējo 90 dienu laikā viņš ir lūdzis Dievu, lai šī cilvēka vārds, kurš iedegs olimpisko uguni, nenokļūtu laikrakstu slejās. Līdz pat šim brīdim tas arī nav noticis.  Informāciju par to, ka olimpisko uguni iedegs tieši Veins Greckis, paspēja izplatīt vairāki plašsaziņas līdzekļi. Greckis Vankūverā atrodas kopš 10.februāra, bet viņa tēvs Volters Greckis piektdien piedalīsies olimpisko spēļu lāpas nešanas stafetē. Šajā stafetē piedalīsies arī Kalifornijas štata gubernators Arnolds Švarcenegers un 2012.gada Londonas vasaras olimpisko spēļu organizatoru prezidents Sebastjans Koens.  Kā ziņots, Vankūveras olimpisko spēļu atklāšanas ceremonija sāksies plkst.4 naktī uz sestdienu pēc Latvijas laika.  Olimpiāde ilgs līdz pat februāra beigām, un tajā kopā tiks sadalīti 90 medaļu komplekti. Tā kā Vankūverā ir desmit laika zonu atšķirība ar Latviju, lielākā daļa sacensību notiks naktī.  Olimpiskajās spēles Vankūverā startēs 2500 sportisti no vairāk nekā 80 pasaules valstīm. Šīs būs pirmās ziemas olimpiskās spēles Ganai, Bahamu salām, Gabonai un Kaimanu salām.", "link": "https://www.delfi.lv/sports/archive/greckim-neuztices-olimpiskas-uguns-iedegsanu.d?id=29892537"},
{"title": "Pirmo zelta godalgu Vankūverā izcīna tramplīnlēcējs Amans", "category": "Sports", "body": "Par XXI Vankūveras Ziemas olimpisko spēļu pirmo čempionu sestdien kļuva šveicietis Simons Amans, kurš pārliecinoši uzvarēja tramplīnlēkšanā no normālā tramplīna (K-90). Šveices tramplīnlēcējam tā bija jau trešā olimpiskā zelta godalga karjerā. 2002.gadā Soltleiksitijā viņš uzvarēja abās individuālajās sacensībās. Amans bija līderis arī pēc pirmā lēciena un savas pozīcijas nosargāja arī otrajā mēģinājumā. Kopumā viņa rezultāts bija 276,5 punkti. Sudraba godalgu izcīnīja poļu veterāns Adams Mališs, kurš arī 2002.gadā Sotleiksitijā bija otrais aiz Amana tramplīnlēkšanā no lielā tramplīna (K-120). Mališa rezultāts sestdien bija 269,5 punkti. Bronzas godalgu ieguva 20 gadus vecais austrietis Gregors Šlīrencauers, kura rezultāts bija 268 punkti.", "link": "https://www.delfi.lv/sports/archive/pirmo-zelta-godalgu-vankuvera-izcina-tramplinlecejs-amans.d?id=29907645"},
{"title": "Slēpošanas maratons 'Apkārt Alaukstam' iekļauts starptautiskajā 'Euroloppet' sērijā", "category": "Sports", "body": "Distanču slēpošanas maratons \"Apkārt Alaukstam\", kas notiks 2011. gada 5. februārī, pirmo reizi Latvijas vēsturē iekļauts starptautiskajā maratonu sērijā \"Euroloppet\". Slēpošanas maratons \"Apkārt Alaukstam\", kas gadu gaitā ir kļuvis par lielāko, populārāko un vienīgo šādu tik plaša mēroga pasākumu Latvijā, tradicionāli notiks vienā no kultūrvēsturiski bagātākajiem Latvijas novadiem – Vecpiebalgā.  Nākamgad maratonu organizēs „Alpha Baltic Sport” sadarbībā ar Sporta klubu „Alauksts”, un iekļaušanās \"Euroloppet\" serialā ne tikai pāršķir jaunu lappusi slēpojuma vēsturē, bet arī uzliek virkni pienākumu un lielu atbildību rīkotājiem slēpojuma kvalitātes uzlabošanā un dalībnieku ērtību nodrošināšanā. \"Iekļaušanās “Euroloppet” liek pacelt slēpošanas maratona “Apkārt Alaukstam” organizatorisko latiņu vēl augstākā, starptautiskā līmenī, darbs pie tā rīkošanas atbilstošā līmenī jau šobrīd rit pilnā sparā,\" stāsta \"Alpha Baltic Sport\" valdes priekšsēdētājs Kaspars Tupiņš. \"Lai maratons noritētu atbilstošā kvalitātē, tiks piesaistīti starptautiski tiesneši un speciālisti. Mūsu šī brīža svarīgākais uzdevums ir sagatavot trasi augstākajā līmenī, tāpēc jau šobrīd notiek meža ceļu greiderēšanas darbi.\" Slēpojuma trase būs iekārtota gleznainā apkārtnē pāri laukiem un pakalniem apkārt Alauksta ezeram un sacensības tradiconāli risināsies vairākās distancēs - profesionāliem sportistiem būs 42 km maratona distance, amatieru līmeņa sportistiem un brīvdienu aktīvistiem – 15 km tautas slēpojums, bet vismazākajiem - bērnu slēpojums.", "link": "https://www.delfi.lv/sports/news/winter_sports/others/sleposanas-maratons-apkart-alaukstam-ieklauts-starptautiskaja-euroloppet-serija.d?id=35437937"},
{"title": "Sākas reģistrācija visai 2011. gada maratonu sērijai", "category": "Sports", "body": "Sporta pasākumu aģentūra \"Alpha Baltic Sport\" 1. decembrī uzsāk dalībnieku reģistrāciju visai nākamā gada maratonu sērijai, piedāvājot reģistrēties katrām no 2011. gada sporta sacensībām atsevišķi, kā arī iegādāties komplekso piedāvājumu visām sezonas sacensībām un sacensties par rezultātu kopvērtējumā. Sacensības paredzētas četros dažādos sporta veidos - distanču slēpošanā, riteņbraukšanā, skrituļslidošanā un skriešanā. Nākamajās sezonā piedāvājam iegādāties komplekso piedāvājumu - reģistrēties četriem vienas klases sacensību posmiem, piemēram, tautas klasē, tādējādi sacensību dalībnieka rezultāts tiks arī vērtēts kopvērtējumā. 2011. gada maratonu sērija tiks atklāta 5. februārī ar tradicionālajām distanču slēpošanas sacensībām \"Apkārt Alaukstam\", kuras pirmo reizi iekļautas starptautiskajā maratonu sērijā \"Euroloppet\".  Maratonu sērija turpināsies maijā ar riteņbraukšanas maratonu Jūrmalā, 7. augustā sekos skrituļslidošanas maratons, 21. augustā – MTB riteņbraukšanas maratons, bet 11. septembrī – skriešanas maratons.", "link": "https://www.delfi.lv/sports/news/other_kinds/other/sakas-registracija-visai-2011-gada-maratonu-serijai.d?id=35483885"},
{"title": "Rubenis pēc diviem braucieniem ieņem 11.vietu", "category": "Sports", "body": "Latvijas kamaniņu braucējs Mārtiņš Rubenis sestdien Vankūverā XXI Ziemas olimpiskajās spēlēs pēc sacensību pirmajā dienā veiktajiem diviem braucieniem ieņem 11.vietu. Vēl no Latvijas sportistiem Inārs Kivlenieks bija 19.vietā, bet Guntis Rēķis – 27.vietā. Pirmajā braucienā Rubenis uzrādīja 13.ātrāko laiku, Kivlenieks bija 18.vietā, bet Rēķis - 25.vietā. Līderis pēc pirmā brauciena bija divkārtējais pasaules čempions vācietis Fēlikss Lohs, kurš bīstamo Vistleras trasi veica 48,168 sekundēs un par 0,173 sekundēm apsteidza savu tautieti Davidu Melleru. Tikai trešajā vietā pirmajā braucienā ierindojās galvenais favorīts itālis Armīns Cīgelers, kurs Loham zaudēja 0,305 sekundes. Rubenis pirmajā braucienā līderiem zaudēja 0,650 sekundes, Kivlenieks – 0,792 sekundes, bet Rēķis – 1,107 sekundes. Otro braucienu Rubenis veica jau labāk un pakāpās par divām pozīcijām. Kivlenieks otrajā braucienā bija viens no labākajiem startā, tomēr finišā zaudēja vienu pozīciju. Savukārt Rēķis otrajā braucienā bija tuvu kritienam, tomēr savaldīja kamanas un summā noslīdēja par divām pozīcijām zemāk. Arī pēc otrā brauciena līderpozīcijas saglabā Lohs, kurš par 0,282 sekundēm apsteidz Melleru. Tikmēr Cīgelers pēc diviem braucieniem līderim zaudē jau 0,432 sekundes. Atgādinām, ka piektdien treniņā, traucoties ar apmēram 145 km/h lielu ātrumu, kritienu piedzīvoja gruzīnu sportists Nodars Kumaritašvili. Viņš nenoturējās kamanās un izlidoja no trases, ar galvu ietriecoties trases metāla konstrukcijās. Ārstu centieni bija nesekmīgi, jo izglābt sportista dzīvību neizdevās. Gruzijas delegācija apsvēra iespēju nestartēt Vankūverā, tomēr komandu neatsauca un sportisti piedalīsies sacensībās, godinot bojā gājušo tautieti. Lai gan oficiālās amatpersonas neuzsvēra trases bīstamību, organizētāji tomēr nolēma nedaudz mainīt ledus profilu un pēc 16.virāžas izejas virs trases malām izvietoja arī \"drošības spilvenus\". Tāpat tika nolemts mainīt sacensību norisi - vīrieši startēs zemāk trasē no sieviešu starta vietas. Tādējādi organizatori cerēja, ka 16.virāžā ātrums vairs nebūs tik liels un tiks samazināts kritiena risks.", "link": "https://www.delfi.lv/sports/archive/rubenis-pec-diviem-braucieniem-ienem-11vietu.d?id=29910217"},
{"title": "Vieglatlēti smīkņā par futbolistu sprinteru spējām, piedāvā derības", "category": "Sports", "body": "Pasaules čempions vieglatlētikā telpās Ričards Kiltijs piedāvājis saderēt uz 30 tūkstošiem mārciņu, ka 40 metru distancē pārspēs Anglijas premjerlīgas kluba \" Arsenal \" spāņu futbolistu Ektoru Belerīnu, kuru skriešanas ātrums futbola laukumā esot lielāks nekā planētas ātrākajam sprinterim Useinam Boltam, vēsta britu mediji. Mediji ziņo, ka Belerīni 40 metru distanci varot noskriet 4,42 sekundēs, kas ir jauns kluba rekords un labāk nekā Useina Bolta rezultāts šajā pašā distancē viņa pasaules rekorda skrējienā 100 metru sprintā 2009. gadā. Pie 40 metru atzīmes Bolta rezultāts bija 4,64 sekundes. Iepriekš \"Arsenal\" ātruma rekords piederēja Teo Valkotam, kurš to savukārt atņēma Tjerī Anrī. Tomēr britu sprinteris Kiltijs, kurš šogad izcīnīja Eiropas čempiona titulu telpās, ir skeptisks pat Belerīni ātrumu. \"Mediji apgalvo, ka Belerīni 40 metrus var noskriet 4,42 sekundēs. Absolūti neiespējami. Visi šie žurnālisti ir muļķi. Es lieku 30 000 mārciņas uz sacensībām ar Belerīni un Teo Valkotu. Šīs sacensības būs galā ļoti ātri. Ja viņi nebaidās par savu naudu, ar prieku visiem parādīšu, ka viņi nevar sprintu noskriet tik ātri, kā apgalvo mediji.\" Kitlijs ierakstījis savā \"Twitter\" kontā. media claiming  @HectorBellerin  can run 4.42 over 40m. Absolutely no way. Are these journalists complete morons! April 14, 2015 I will put £30,000 on the line to race  @HectorBellerin  &  @theowalcott  any sprint distance, any time, any place, anywhere April 14, 2015 The race will be over very quick. So if they put their money down I will gladly show everyone they can not sprint as fast as the media claim April 14, 2015", "link": "https://www.delfi.lv/sports/news/3-puslaiks/vieglatleti-smikna-par-futbolistu-sprinteru-spejam-piedava-deribas.d?id=45824321"},
{"title": "Riodežaneiro spēļu talismani ieguvuši vārdus - Viniciuss un Toms", "category": "Sports", "body": "Ir noslēdzies balsojums par 2016.gada Riodežaneiro olimpisko un paralimpisko spēļu talismaniem - balsotāji no visas pasaules tiem ir izvēlējušies vārdus Viniciuss un Toms, vēsta spēļu oficiālā mājas lapa. Balsojums par talismanu vārdiem tika izsludināts Rio spēļu mājas lapā un tajā varēja piedalīties jebkurš interesents no jebkuras pasaules valsts. Balsotājiem bija jāizvēlas no trim vārdu variantiem - Oba un Eba, Tiba Tuke un Eskvindum un Viniciuss un Toms. Visvairāk balsu sakrāja Vinciuss un Toms. Tas nozīmē, ka Rio spēļu talismani ir nosaukti par godu diviem izciliem brazīliešu mūziķiem - Viniciusam di Moraisam un Tomam Žobimam. Viniciuss, kas izskatās pēc kaķa, esot dzimis 2009.gada 2.oktobrī no \"prieka eksplozijas\", kad Rio tika izvēlēta par 2016.gada olimpisko spēļu norises vietu. Viņš esot \"visu Brazīlijas dzīvnieku mikslis\". Savukārt paralimpisko spēļu talismans Toms ir visas Brazīlijas mežu augu bērns. Arī viņš dzimis tajā pašā priecīgajā dienā, kad tika izziņoti 2016.gada Olimpiādes rīkotāji.", "link": "https://www.delfi.lv/sports/news/other_kinds/other/riodezaneiro-spelu-talismani-ieguvusi-vardus-viniciuss-un-toms.d?id=45342896"},
{"title": "ASV basketbola izlases līderei Taurasi pozitīva arī dopinga analīžu B prove", "category": "Sports", "body": "Vienai no pasaulē labākajām sieviešu basketbolistēm ASV valstsvienības līderei Diāna Taurasi pozitīva bijusi arī dopinga analīžu B prove, pirmdien vēsta Turcijas televīzija NTV. Turcijas klubu Stambulas \"Fenerbahce\" pārstāvošās Taurasi organismā konstatēta viegli stimulējošā viela modafinils, kurš var tikt izmantots, lai cīnītos ar bezmiegu un citām ar miegu saistītām problēmām. Sportistei draud divu gadu diskvalifikācija. Taurasi palīdzējusi ASV sieviešu basketbola izlasei divas reizes triumfēt olimpiskajās spēlēs, bet oktobra sākumā viņa palīdzēja uzvarēt arī pasaules čempionātā, turklāt tika iekļauta sacensību simboliskajā izlasē. Pagājušajā vasarā viņa, pārstāvot Fīniksas \"Mercury\" vienību, ceturto gadu pēc kārtas kļuva par Sieviešu nacionālās basketbola asociācijas (WNBA) rezultatīvāko spēlētāju. Tāpat iepriekšējās četrās Eiropas sezonās Taurasi četras reizes palīdzēja FIBA Eirolīgas turnīrā triumfēt Maskavas apgabala \"Sparta&K\" komandai. FIBA Eirolīgas turnīrā \"Fenerbahce\" komanda astoņās B apakšgrupas spēlēs ir izcīnījusi astoņas uzvaras, ieņemot pirmo vietu. Tā apsteidz pat latviešu speciālista Gundara Vētras trenēto Krievijas čempionvienību Jekaterinburgas UGMK, kas pagaidām izcīnījusi septiņus panākumus.", "link": "https://www.delfi.lv/sports/news/basketbols/asv-basketbola-izlases-liderei-taurasi-pozitiva-ari-dopinga-analizu-b-prove.d?id=36054260"},
{"title": "Vēl līdz 1. jūlijam samazināta cena reģistrācijai 'Nike Riga Run'", "category": "Sports", "body": "Līdz lielākajam sporta labdarības pasākumam Latvijā – \"Nike Riga Run\" – atlikuši nepilni divi mēneši un kopējais reģistrēto dalībnieku skaits jau pārsniedzis 2200 sportotāju. Salīdzinot ar iepriekšējā gada pieredzi dalībnieku aktivitāte ir ievērojams pieaugusi, jo 2011.gadā jūnija mēnesī bija reģistrējušies nedaudz vairāk par tūkstots dalībniekiem. Vēl trīs dienas \"Nike Riga Run\" dalības maksa būs samazināta, bet jau jūlija mēnesī tā pieaugs, informē organizatori. Tāpat kā iepriekšējos divos gados, arī šovasar dalības maksas ienākumi tiks nodoti organizācijas \"Ziedot.lv\" projektam \"Mazajām sirsniņām\". Projektā iekļauto bērnu ģimenes meklē finansiālu atbalstu, lai varētu savām atvasēm apmaksāt ārstēšanās un rehabilitācijas izdevumus. \"Paldies ikvienam, kas jau pieteicies skrējienam un noziedojis dalības maksu, lai pietuvinātu kāda maza bērna sirsniņu tuvāk savam sapnim - skriet pašam ar savām kājiņām! Aicinām arī pārējos, kas vēl domā par pieteikšanos, to noteikti darīt, jo \"Nike Riga Run\" ir brīnišķīgs sporta labdarības pasākums, kas ļauj dalībniekiem izjust skriešanas brīvību un spēku, vienlaikus sniedzot atbalstu smagi slimiem bērniem,\" apliecināja \"Ziedot.lv\" vadītāja Rūta Dimanta. Iepriekšējos divos gados \"Nike Riga Run\" savākti gandrīz 20 000 latu, kas palīdzēja 22 bērniem atgūt veselību, ar iegūtajiem līdzekļiem apmaksājot nepieciešamās medicīniskās procedūras un rehabilitācijas pasākumus. Šosezon projekta \"Mazajām sirsniņām\" iekļauti 16 bērni, kuriem tiks sniegta palīdzība no pasākumā savāktajiem līdzekļiem, turklāt mazo pacientu vārdu saraksts ar laiku tiks vēl papildināts. Par \"Nike Riga Run\" dalībnieku var kļūt, aizpildot anketu interneta vietnē www.nikerigarun.lv un ikvienā \"Sportland\" un \"Nike\" veikalā visā Latvijā. Līdz 30. jūnijam ieskaitot reģistrācija iespējama par samazinātu cenu – individuālajā disciplīnā par Ls 5 un komandu startam par Ls 10. Sākot no 1. jūlija, dalības maksa tiks paaugstināta līdz attiecīgi Ls 7 un Ls 15. Sacensības notiks četros sporta veidos – skriešanā, skrituļslidošanā, rollerslēpošanā un nūjošanā. Individuālajā ieskaitē distance būs 10 kilometri, bet skriešanā paredzētas arī stafetes. 4x2,5 kilometru stafete ar kopēju ieskaiti var kļūt par teicamu kolektīva saliedēšanas pasākumu uzņēmumiem, savukārt tikpat garā \"Swedbank\" skolu stafete paredzēta 7.-9. un 10.-12. klašu audzēkņiem. Atsevišķs starts būs bērniem līdz 12 gadu vecumam skriešanā un skrituļslidošanā, un viņiem, tāpat kā skolu stafetes komandām, dalība \"Nike Riga Run\" ir bez maksas. Lai labāk sagatavotos 26. augustā gaidāmajām sacensībām, \"Nike Riga Run\" aicina piedalīties bezmaksas grupu treniņos Mežaparkā. Tie notiek otrdienās un ceturtdienās plkst. 19:00 profesionālu speciālistu vadībā. Skriešanas treniņus vada Jānis Razgalis kopā ar Inesi Nagli un Arni Ozoliņu. Ar skrituļslidotājiem strādā Evita Krievāne, kura ir viena no labākajām šorttrekistēm Latvijā un var lepoties ar olimpisko spēļu pieredzi. Rollerslēpošanā palīdzēs bijušais Latvijas izlases biatlonists Kristaps Lībietis, kurš profesionālās karjeras laikā divreiz startējis olimpiskajās spēlēs. Nodarbības nūjotājiem vada viena no šī sporta veida pamatlicējām Latvijā un kvalificētākajām speciālistēm Linda Andrusa. Regulāriem un aktīviem \"Nike Riga Run\" treniņu apmeklētājiem kā papildus motivācija dota iespēja iegūt jūras ceļojumu uz Stokholmu kopā ar \"Tallink\". Pēc katras nodarbības dalībnieks saņem vienu uzlīmi, bet, sakrājot desmit un sekmīgi veicot savu distanci \"Nike Riga Run\" 26. augustā, uzlīmju kartiņu varēs apmainīt pret dāvanu karti no \"Tallink\".", "link": "https://www.delfi.lv/sports/news/tautas-sports/vel-lidz-1-julijam-samazinata-cena-registracijai-nike-riga-run.d?id=42469114"},
{"title": "Sacensībās atgriežas diskvalificētā ātrslidošanas čempione Pehštaine", "category": "Sports", "body": "Naktī uz otrdienu ir beigusies divu gadu diskvalifikācija, kas par dopinga lietošanu tika piespriesta vācu ātrslidotājai, pieckārtējai olimpiskajai čempionei Klaudijai Pehštainei, raksta vācu mediji. \"Šorīt es pamodos un sapratu, ka man ir noņemtas važas un es varu atgriezties trasē, \" intervijā \"Bild\" saka 38 gadus vecā sportiste. Gaidāms, ka pirmās sacensības pēc diskvalifikācijas izciešanas Pehštainei būs jau šajā nedēļas nogalē Erfurtē, kurās viņa cer iegūt ceļazīmi uz Pasaules kausa posmu Soltleiksitijā. Tāpat ātrslidotājas plānos ir piedalīšanās pasaules čempionātā, kas notiks martā.", "link": "https://www.delfi.lv/sports/news/winter_sports/others/sacensibas-atgriezas-diskvalificeta-atrslidosanas-cempione-pehstaine.d?id=36709093"},
{"title": "UCI iesniedz apelāciju par Kontadora diskvalifikācijas atcelšanu", "category": "Sports", "body": "Pēc rūpīgas lietas izstudēšanas Starptautiskā Riteņbraukšanas savienība (UCI) iesniegusi apelāciju Sporta arbitrāžas tiesā (CAS), apstrīdot Spānijas Riteņbraukšanas federācijas (SRF) lēmumu atcelt Alverto Kontadora diskvalifikāciju, vēsta ārzemju prese. Februārī Spānijas Riteņbraukšanas federācija atcēla Kontadoram piespriesto viena gada diskvalifikāciju, jo sportists ar vairākiem pierādījumiem esot pārliecinājis federācijas disciplināro komiteju, ka viņš nav apzināti lietojis aizliegtās vielas. Par Kontadora pieķeršānu dopinga lietošanā UCI paziņoja pagājuša gada rudenī, kad pozitīvas izrādījās Kontadoram \"Tour de France\" laikā jūlijā ņemtās analīzes, kurās konstatēta \"ļoti neliela\" aizliegtās vielas klenbuterola koncentrācija. Pozitīvas bijušas gan A, gan B proves. Kontadors apgalvoja, ka klenbuterols viņa organismā nokļuvis tādēļ, ka to kāds speciāli piemaisījis ēdienam. Lai arī paša sportista juristi nespēja uzrādīt bojāto gaļas gabalu, visticamāk, tieši tas strādāja viņa labā.", "link": "https://www.delfi.lv/sports/news/other_kinds/cycling/uci-iesniedz-apelaciju-par-kontadora-diskvalifikacijas-atcelsanu.d?id=37580999"},
{"title": "Sākusies pieteikšanās Vienības velobraucienam", "category": "Sports", "body": "Pirmdien, 2. jūlijā, sākusies pieteikšanās lielākajam un nozīmīgākajam velonotikumam šogad - 22. Latvijas riteņbraucēju Vienības braucienam, kas norisināsies 2. septembrī Siguldā. Lai dalībnieki varētu pilnvērtīgi sagatavoties velobraucienam, pieteikšanās tiek uzsākta divus mēnešus iepriekš. Plašāka informācija un pieteikšanās www.velo.lv  no 2. jūlija līdz 29. augustam. No 9. jūlija pieteikties varēs arī Treks velo veikalos, Siguldas informācijas centrā, Kuldīgas informācijas centrā, Cēsu un Valmieras veloveikalos Eži, Tukuma Ledus hallē un Smiltenes sporta centrā.  Par tradīciju kļuvušais Vienības brauciens pulcē un apvieno ģimenes, darba kolektīvus, pašvaldību iedzīvotājus un draugus. Vienības brauciens norisināsies trīs dažādās distancēs -  (102 km),   (43 km) un   (37,5 km). Pasākumā piedalīties varēs visi interesenti sākot no 12 gadu vecuma un vecāki. Dalībnieki tiks vērtēti dažādās vecuma grupās - zēni, meitenes, jaunieši, juniori, sievietes, vīrieši un seniori.  Ieteicams pieteikties savlaicīgi. Katram finišētājam tiks pasniegta speciāla piemiņas medaļa. Ar īpašiem kausiem tiks apbalvoti trīs nomināciju uzvarētāji - vienotākais uzņēmums, viskuplāk pārstāvētā pašvaldība, kuplākā ģimene.  Pērn Vienības brauciens Siguldā pulcēja aptuveni 4500 dalībniekus.", "link": "https://www.delfi.lv/sports/news/tautas-sports/sakusies-pieteiksanas-vienibas-velobraucienam.d?id=42477912"},
{"title": "Juškānei pieticīgs sniegums Pasaules kausa biatlonā otrā posma sprinta sacensībās", "category": "Sports", "body": "Latvijas biatloniste  Žanna Juškāne  piektdien Austrijā ierindojās 86.vietā Pasaules kausa izcīņas otrā posma 7,5 kilometru sprinta distancē. Latvijas sportiste tādējādi nespēja kvalificēties sestdien gaidāmajām iedzīšanas sacensībām, kurās startēs 60 labāko rezultātu īpašnieces. Juškāne divās šaušanās pieļāva četras kļūdas, guļus un stāvus nesašaujot attiecīgi vienu un trīs mērķus. Finišā Latvijas pārstāve par trim minūtēm un 22,7 sekundēm atpalika no uzvaru izcīnījušās baltkrievietes Darjas Domračovas, kura šāva ar vienu kļūdu. Otrajā vietā ar vienu kļūdu šaušanā 4,7 sekundes aiz Domračovas finišēja Kaisa Mekereinena no  Somijas , bet trešā arī ar vienu nesašautu mērķi bija norvēģiete Tūra Bergere, kura bija uzvarējusi pirmajās trīs šīs sezonas sacensībās. Kopumā sacensībās piedalījās 106 sportistes. Juškāne pirms sezonas nebija kvalificējusies Pasaules kausa seriālam, bet pēc teicama starta IBU kausa pirmajā posmā viņa ieguva tādas tiesības. Veiksmīgi Juškāne nostartēja arī Pasaules kausa pirmā posma pirmajās sacensībās, kad izcīnīja 56.vietu 15 kilometros, kas bija viņas līdzšinējās karjeras labākais rezultāts. Tomēr sekojošajā sprintā Latvijas sportiste sašāva vien trīs no desmit mērķiem un palika pašā rezultātu saraksta lejasgalā. Sievietēm Pasaules kausa kopvērtējumā pašlaik līdere ar 228 punktiem ir Bergere, bet otrā ar 204 punktiem ir Domračova. Kā ziņots, Latvijas biatlonists  Andrejs Rastorgujevs  piektdien izcīnīja 29.vietu Pasaules kausa izcīņas otrā posma desmit kilometru sprinta distancē. Rastorgujevs, kurš uzrādīja savas karjeras atkārtotu ceturto labāko rezultātu, kā vienīgais no Latvijas sportistiem kvalificējās sestdien paredzētajai iedzīšanai. Pasaules kausa otrā posma turpinājumā sestdien tiks aizvadītas iedzīšanas distances, bet svētdien risināsies stafetes sacensības. Līdz gadu mijai paredzēts vēl viens Pasaules kausa posms Pokļukā, Slovēnijā. Kopumā jaunajā sezonā paredzēti deviņi Pasaules kausa posmi, bet pasaules čempionāts februārī notiks Novo Mesto, Slovēnijā.", "link": "https://www.delfi.lv/sports/news/winter_sports/biathlon/juskanei-pieticigs-sniegums-pasaules-kausa-biatlona-otra-posma-sprinta-sacensibas.d?id=42889132"},
{"title": "Rastorgujevam 24. vieta PK posma iedzīšanas sacensībās", "category": "Sports", "body": "Latvijas biatlonists Andrejs Rastorgujevs sestdien Pasaules kausa izcīņas otrā posma 12,5 kilometru iedzīšanas sacensībās izcīnīja 24.vietu. Četrās šaušanās Rastorgujevs pieļāva četras kļūdas, tomēr viņš ar savu ātro slēpojumu spēja pakāpties līdz 24.pozīcijai. Uzvarētājam Jakovam Fakam no Slovēnijas Latvijas pārstāvis zaudēja divas minūtes un 7,7 sekundes. Faks šaušanās pieļāva divas kļūdas. Otrajā vietā ierindojās Krievijas sportists Dmitrijs Mališko, kurš šāva ar vienu kļūdu un uzvarētājam zaudēja tikai 0,9 sekundes. Savukārt uz goda pjedestāla trešā pakāpiena kāpa Martēns Furkads no Francijas. Viņš šāva ar trim kļūdām un uzvarētājam zaudēja 8,6 sekundes. Atgādinām, ka piektdien Rastorgujevs  izcīnīja 29.vietu 10 kilometru sprinta distancē . Vēl sprintā no Latvijas sportistiem Rolands Pužulis finišēja 90., bet Edgars Piksons – 92.vietā.  Pasaules kausa kopvērtējumā Rastorgujevs ar 45 punktiem ir 35.vietā, kamēr līderis ar 253 punktiem ir Furkads.", "link": "https://www.delfi.lv/sports/news/winter_sports/biathlon/rastorgujevam-24-vieta-pk-posma-iedzisanas-sacensibas.d?id=42889932"},
{"title": "\"NY Times\": vairāk par sportista bojāejas apstākļiem FIL interesēja ātrāka trases atvēršana", "category": "Sports", "body": "Starptautiskā kamaniņu sporta federācija (FIS) pēc Gruzijas braucēja Nodara Kumaritašvili bojāejas Vankūveras olimpiskajās spēlēs vēlējās maksimāli ātri atkal atvērt trasi braucieniem, nevis centās detalizēti noskaidrot sportista nāvi izraisījušos apstākļus, sestdien rakstīja \"The New York Times\". Jau 10 stundu pēc tam, kad Kumaritašvili piektdien treniņbraucienā trases pēdējā virāžā izlidoja no trases un guva nāvējošas traumas, FIS publicēja paziņojumu, ka 21 gadu vecais braucējs pats vainojams savā nāvē, jo kļūdījies. Neraugoties uz to, ka sportistu sasniegtie ātrumi bija lielāki nekā paredzēts Vistleras trases projektā, uzsvēra avīze. Kumaritašvili 16. virāžā traucās ar ātrumu aptuveni 145 kilometri stundā. Lai gan FIS paziņojumā norādīja, ka trases uzbūve traģiskajā negadījumā nav vainojama, sestdien tika veiktas ledus kontūra izmaiņas, kas kamanu trajektoriju vairāk ievirzīja uz trases vidu. Pie pēdējās virāžas tika uzbūvēts arī augsts koka nožogojums, uz kura krāsa vēl nebija nožuvusi, kad atsākās treniņbraucieni, metāla stieņi pirms finiša tika nopolsterēti, bet vīriešu starta vieta pārvietota uz sieviešu starta estakādi, rakstīja avīze. Taču rīkotāji uzstāja, ka visi pasākumi veikti nevis lielākas drošības dēļ, bet gan tādēļ, lai piemērotos sportistu psiholoģiskajam stāvoklim. Kritiku organizatoriem netaupīja Kanādas izlases treneris Volfgangs Štaudingers, norādot, ka tiem nav zināmas sportistu sajūtas, bet Austrālijas kamaniņu braucēja Hanna Kembela-Pega teica, ka sportistiem lielā mērā jājūtas kā maziem trasē samestiem lemingiem vai testa lellēm. Kanādas žurnālisti sestdien stāstīja, ka četri kamaniņu braucēji, tostarp Kumaritašvili, viņiem iepriekš pauduši bažas par drošību trasē. \"Tik daudz cilvēku zināja par draudošajām briesmām, bet izdarīts tika tik maz,\" konstatēja avīze. \"The New York Times\" citēja Gruzijas prezidentu Mihailu Saakašvili, kurš paziņoja, ka nepretendē uz eksperta lomu, taču nāve sportā noteikti nedrīkst būt kļūdas cena. Saakašvili arī pauda cerību, ka nākotnē funkcionāri vairāk ieklausīsies sportistos. FIL paziņoja, ka Kumaritašvili ir pirmais kamaniņu sportā bojāgājušais kopš 1975. gada, taču šis apgalvojums varētu būt patiess tikai attiecībā uz visaugstākā līmeņa sacensībām.", "link": "https://www.delfi.lv/sports/archive/ny-times-vairak-par-sportista-bojaejas-apstakliem-fil-intereseja-atraka-trases-atversana.d?id=29918143"},
{"title": "Anatolijs Kreipāns: Eksperiments izdevās. Kas tālāk?", "category": "Sports", "body": "Haralds Silovs ir iegājis ziemas olimpisko spēļu vēsturē. Tagad tas ir de facto. Iecere startēt vienās ziemas olimpiskajās spēlēs gan šorttrekā, gan ātrslidošanā ir kļuvusi par īstenību, vēl ieceres līmenī būdama, tā izpelnījās lielu uzmanību, bet tagad – arī atzinību. Eksperiments izdevās. Kas sekos tālāk? Haraldam Silovam tas nebija pašmērķis - kļūt par pirmo, kurš vienās ziemas olimpiskajās spēlēs startē abās radniecīgajās, bet tomēr arī reizē stipri atšķirīgajās disciplīnās, pat dažādajos sporta veidos. Tas nebija pasākums ķeksītim vai lētas popularitātes iegūšanas pasākums. Vēl pirms olimpisko spēļu atklāšanas Silova eksperiments izpelnījās ievērību abu slidošanu aprindās, jau bija zināms, ka sacensību dienā viņam sekos Nīderlandes un Kanādas televīzijas, jo visiem bija interesanti - kas no tā iznāks? Viens no labākajiem šorttreka meistariem Eiropā (2008. gada Eiropas čempions) arī ātrslidošanā jau bija paspējis likt sevi ievērot. Slavenais holandietis Svens Kramers grozīja galvu un nosauca latvieti par traku, taču tas nebija izsmejoši domāts - ar smaidu un izdošanās vēlējumu. Abos sporta veidos Haraldam bija centieni ieņemt iespējami augstāku vietu un tas izdevās.  Debijas reizē 20. vieta ātrslidošanā 5000 m distancē ir atzīstama. Arī rezultāts tieši Ričmondas slidotavas ledum ir labs, kaut gan no Haraldam piederošā Latvijas rekorda tas atpaliek par 18 sekundēm. Uz Ričmondas ledus pasaules rekordu nebūs - tas bija skaidrs jau sen un, starp citu, čempions Svens Kramers no sava pasaules rekorda 5000 m distancē atpalika par vairāk nekā 11 sekundēm, bet ātrāk par Latvijas rekordu slidoja vēl tikai sudraba medaļas ieguvējs korejietis Lī. Varēja rezultāts varbūt būt par 3-4 sekundēm labāks, bet vieta pāris pakāpienus augstāka, taču par to nebija laika uztraukties un pārdzīvot, jo vakarā jau gaidīja sacensības 1500 m distancē šorttrekā. Savā pamatsporta veidā (pagaidām?) Haralds ieņēma 10. vietu starp 36 dalībniekiem, turklāt viņš bija trešais labākais starp eiropiešiem (A finālā neviena no Eiropas nebija vispār), apliecinādams savu piederību Eiropas šorttreka elitei un sasniegdams augstāko rezultātu savā karjerā (pasaules čempionātā vienreiz bija 11. vieta). Tiem, kas paredzēja Haraldam nesekmīgu divu zaķu ķeršanu nākas vilties. Viss izdevās. Vairāk nekā Haraldu ārzemju televīzijas intervēja tikai čempionus un medaļniekus. Vai nepiedalīšanās ātrslidošanā būtu ļāvusi tikt A finālā? To neviens nezina. Haralds jutās ļoti labi, spēka bija gana un viena taktiska kļūda pusfinālā nevis piedalīšanās ātrslidošanā neļāva tika olimpiskajā A finālā. Būtiskāks ir cits jautājums - kas notiks tālāk?  Skaidrs, ka jālemj būs Haraldam pašam. Ātrslidošanas aprindās uzskata, ka viņam jāpāriet tikai uz šo sporta veidu, paredzot latvietim tajā panākumus. Vilinoši. Bet... Nav viegli pamest šorttreku, kam veltīts tik daudz laika un pūļu, kur jau iekarota vieta elitē. Vai šorttrekā ir vēl iespēja kāpt augstāk? Ātrslidošanā kāpiens vēl iespējams krietni austāks, taču kura latiņa ir augstāka? Atkal jāizdomā un jālemj pašam. Haralds pašreiz ar to sevi neapgrūtina, kaut gan pieļauju, ka sev viņš izvēli jau vismaz daļēji ir izdarījis. Pašreiz Haraldam priekšā vēl divi starti olimpiskajās spēlēs šorttrekā. Ar izlemšanu nav jāsteidzas.", "link": "https://www.delfi.lv/sports/archive/anatolijs-kreipans-eksperiments-izdevas-kas-talak.d?id=29918015"},
{"title": "Latvijas vīriešu komandai 20.vieta Pasaules kausa biatlonā stafetes sacensībās", "category": "Sports", "body": "Latvijas vīriešu biatlona izlase svētdien izcīnīja 20.vietu Pasaules kausa izcīņas otrā posma sacensībās 4x7,5 kilometru stafetē. Latvijas kvartets Edgars Piksons, Rolands Pužulis, Artūrs Koļesņikovs un Andrejs Rastorgujevs astoņās šaušanās izmantoja 14 rezerves patronas, bet iztika bez soda apļu veikšanas. Šaušanā no Latvijas sportistiem visneveiksmīgāk darbojās tieši komandas līderis Rastorgujevs, kurš izmantoja visas sešas rezerves patronas, bet sekmīgākais bija Pužulis, kurš kļūdījās tikai vienu reizi. Uzvaru šajās sacensībās izcīnīja Norvēģijas komanda ar Lāšu Helgi Birkelannu, Ūli Eināru Bjērndālenu, Vetli Šastadu Kristiansenu un Henriku L'Ābē Lunnu sastāvā, kuri astoņās šaušanās izmantoja vien vienu rezerves patronu. Uzvarētājiem 34,5 sekundes zaudēja Francijas komanda, bet 46,6 sekundes atpalika trešo vietu ieņēmusī Krievija. Vienā aplī iekļāvās vien pirmās 18 komandas, bet Latvija tāpēc pēc pēdējās šaušanas tika noņemta no distances. Vīriešu konkurencē uz starta devās 25 komandas. Kā ziņots, Rastorgujevs piektdien izcīnīja 29.vietu desmit kilometru sprinta distancē. Rastorgujevs, kurš uzrādīja savas karjeras atkārtotu piekto labāko rezultātu, kā vienīgais no Latvijas sportistiem kvalificējās iedzīšanai, kur sestdien finišēja 24.vietā, uzrādot karjeras trešo labāko rezultātu. Pužulis un Piksons sprintā ierindojās attiecīgi 90.vietā un 92.pozīcijā starp 105 sportistiem un nekvalificējās iedzīšanai. Kā ziņots, Pasaules kausa pirmajā etapā Rastorgujevs demonstrēja lielisku slēpošanas ātrumu - viņš iedzīšanas distancē bija ātrākais no visiem sportistiem. Pirmajā posmā Rastorgujevs izcīnīja 37.vietu sprintā, bet iedzīšanā, neskatoties uz četrām kļūdām un ļoti lēnu šaušanu, pacēlās līdz 29.pozīcijai. Savukārt Latvijas biatloniste Žanna Juškāne piektdien ierindojās 86.vietā 7,5 kilometru sprinta distancē, nespējot kvalificēties iedzīšanai. Juškāne pirms sezonas nebija kvalificējusies Pasaules kausa seriālam, bet pēc teicama starta IBU kausa pirmajā posmā viņa ieguva tādas tiesības. Veiksmīgi Juškāne nostartēja arī Pasaules kausa pirmā posma pirmajās sacensībās, kad izcīnīja 56.vietu 15 kilometros, kas bija viņas līdzšinējās karjeras labākais rezultāts. Tomēr sekojošajā sprintā Latvijas sportiste sašāva vien trīs no desmit mērķiem un palika pašā rezultātu saraksta lejasgalā. Tā kā Juškāne ir vienīgā Latvijas sportiste, kas kvalificējusies Pasaules kausa seriālam, Latvijas sieviešu izlase stafetes sacensībās nevar piedalīties. Līdz gadu mijai paredzēts vēl viens Pasaules kausa posms Pokļukā, Slovēnijā. Kopumā jaunajā sezonā paredzēti deviņi Pasaules kausa posmi, bet pasaules čempionāts februārī notiks Novo Mesto, Slovēnijā.", "link": "https://www.delfi.lv/sports/news/winter_sports/biathlon/latvijas-viriesu-komandai-20vieta-pasaules-kausa-biatlona-stafetes-sacensibas.d?id=42891080"},
{"title": "Karjeru beidzis olimpiskais čempions biatlonā Žajs", "category": "Sports", "body": "Par karjeras beigām paziņojis 2010.gada olimpisko spēļu čempions biatlonā desmit kilometru sprinta distancē Vensāns Žajs no Francijas. Šādu lēmumu 27 gadus vecais sports pieņēma pēc nedēļas nogalē Hohfilcenē, Austrijā, notikušā Pasaules kausa posma iedzīšanas slēpojuma, kurā viņš ierindojās 42.vietā. \"Mans ir bijis grūti atbilst tam līmenim, kādu prasa olimpiskā čempiona tituls. Esmu apzinājies, ka man tas ir neiespējami, tāpēc aizeju no biatlona,\" oficiālajā paziņojumā izteicies Žajs. Vankūveras Olimpiādē Žajs izcīnīja arī bronzas godalgu iedzīšanas sacensībās. Olimpiskajās spēlēs izcīnītie Žaja panākumi uzskatāmi par pārsteidzošiem, jo deviņu gadu laikā Pasaules kausa sacensībās viņš uz goda pjedestāla kāpis vien četras reizes.", "link": "https://www.delfi.lv/sports/news/winter_sports/biathlon/karjeru-beidzis-olimpiskais-cempions-biatlona-zajs.d?id=42893928"},
{"title": "Rastorgujevam trīs kļūdas šaušanā neliedz tikt pie ieskaites punktiem PK", "category": "Sports", "body": "Latvijas biatlonists Andrejs Rastorgujevs ceturtdien ierindojās 38.vietā Slovēnijā notiekošā Pasaules kausa trešā posma desmit kilometru sprinta distancē. Rastorgujevs tādējādi kā vienīgais no Latvijas pārstāvjiem kvalificējās sestdien gaidāmajām iedzīšanas sacensībām, saglabājot izredzes piedalīties ar svētdien paredzētajās sezonas pirmajās masu starta sacīkstēs. Par izcīnīto vietu Rastorgujevs nopelnīja trīs Pasaules kausa kopvērtējuma punktus. Divās šaušanās šosezon lielisku slēpošanas ātrumu demonstrējošais Latvijas pārstāvis pieļāva kopumā trīs kļūdas, finišā par minūti un 42,7 sekundēm piekāpjoties uzvaru izcīnījušajam Jakovam Fakam no Slovēnijas, kurš šāva bez kļūdām. No pārējiem Latvijas pārstāvjiem Rolands Pužulis šaušanā bija nekļūdīgs, bet gausais solis slēpošanā neļāva pakāpties augstāk par 76.vietu trīs minūtes un 0,1 sekundi aiz uzvarētāja, bet Artūrs Koļesņikovs ar trim kļūdām šaušanā finišēja 97.pozīcijā 103 sportistu konkurencē. Otrajā vietā sacensībās ierindojās pagājušās sezonas Pasaules kausa kopvērtējuma otrās vietas ieguvējs Ēmils Hegle Svendsens no Norvēģijas, kurš ar vienu kļūdu šaušanā Fakam piekāpās par tikai 0,8 sekundēm, bet trešais 6,1 sekundi aiz uzvarētāja bija nekļūdīgi šāvušais pagājušās sezonas Pasaules kausa ieguvējs francūzis Martēns Furkads. Šajā posmā nepiedalās Edgars Piksons, kurš sezonas pirmajās sacensībās rādīja nepārliecinošu sniegumu. Pasaules kausa kopvērtējumā Rastorgujevs ar 48 punktiem atkāpies uz 40.pozīciju, bet līderis ar 301 punktu ir Furkads. Posma turpinājumā piektdien tiks aizvadītas sprinta sacensības sievietēm, sestdien notiks abas iedzīšanas distances, bet svētdien - sezonas pirmās sacensības ar masu startiem. Šis ir pēdējais Pasaules kausa posms šogad, bet sezona uzreiz pēc Jaunā gada atsāksies Vācijas pilsētā Oberhofā. Kā ziņots, Pasaules kausa sacensībās aizvadītajā sezonā vislabākos rezultātus no Latvijas sportistiem vīriešu konkurencē uzrādīja Rastorgujevs, kurš trijās sacensībās tika pie kopvērtējuma punktiem. Ar 33 punktiem Rastorgujevs Pasaules kausa kopvērtējumā ierindojās 76.vietā. Citi Latvijas komandas pārstāvji ne vīriešu, ne sieviešu konkurencē pie kopvērtējuma punktiem nespēja tikt. Turklāt sievietēm, kuru komandā jūtamu iztrūkumu radīja Madaras Līdumas lēmums sacensībās nestartēt, neviena no sportistēm ne reizi nespēja pat pārliecinoši pretendēt uz vietām, kas dotu kopvērtējuma punktus. Šajā sezonā Līdumas atgriešanās sacensībās nav gaidāma. Tāpat galīgo lēmumu vairs nestartēt sacensībās pieņēmis Ilmārs Bricis, kurš pašlaik strādā ar Lietuvas sieviešu komandu. Pagājušās sezonas Pasaules kausā vīriešiem pie uzvaras tika Furkads, kuram sekoja Svendsens un Andrēass Birnbahers no Vācijas. Kopumā jaunajā sezonā paredzēti deviņi Pasaules kausa posmi, bet pasaules čempionāts februārī notiks Novo Mesto, Slovēnijā.", "link": "https://www.delfi.lv/sports/news/winter_sports/biathlon/rastorgujevam-tris-kludas-sausana-neliedz-tikt-pie-ieskaites-punktiem-pk.d?id=42903654"},
{"title": "Pirmajā sacensību dienā Vankūverā startēs deviņi Latvijas sportisti", "category": "Sports", "body": "Deviņiem Latvijas sportistiem Vankūveras olimpiskajās spēlēs sestdien jāstartē jau pirmajā sacensību dienā, kad cīņā jādodas biatlonistēm un kamaniņu braucējiem, kā arī ir plānoti starti kalnu slēpošanā, ātrslidošanā un šorttrekā. Divkārša slodze būs Haraldam Silovam, kam plkst. 22 pēc Latvijas laika sāksies sacensības klasiskajā ātrslidošanā 5000 metru distancē, bet vēlāk viņam jāstartē šorttrekā 1500 metros. Šorttreka sacensību sākums paredzēts plkst. 3 naktī uz svētdienu. Savukārt plkst. 21.45 sāksies sacensības kalnu slēpošanā nobraucienā vīriešiem, taču ir ļoti liela iespēja, ka sacensības nenotiek un tiks pārceltas uz vēlāku laiku pārak nepiemēroto klimatiska kaprīžu - siltā laika un lietus dēļ. Lēmums tiks pieņemts sacensību dienā. Par pirmo Latvijas olimpieti nobrauciena disciplīnā var kļūt Roberts Rode. Četrām biatlonistēm - Madarai Līdumai, Līgai Glāzerei, Gerdai Krūmiņai un Žannai Juškānei - plkst. 23 sāksies sacīkstes 7,5 kilometru sprintā. Turpretim kamaniņu braucēji Mārtiņš Rubenis, Guntis Rēķis un Inārs Kivlenieks aizvadīs pirmos divus braucienus, kas naktī uz svētdienu sāksies plkst. 3 un plkst. 5.10. Galīgais vietu sadalījums vīriešiem gan kļūs zināms tikai dienu vēlāk vēl pēc diviem braucieniem. Kopumā sestdien olimpieši sadalīs sešus medaļu komplektus. Par godalgām cīņa ritēs arī tramplīnlēcējiem individuāli uz K95 tramplīna, bet frīstailā sievietes noskaidros medaļnieces mogulā. Vankūveras olimpiskās spēles ilgs līdz 28. februārim.", "link": "https://www.delfi.lv/sports/archive/pirmaja-sacensibu-diena-vankuvera-startes-devini-latvijas-sportisti.d?id=29896751"},
{"title": "Vairākiem Latvijas sportistiem Vankūverā veiktas dopinga pārbaudes", "category": "Sports", "body": "Vairākiem Latvijas olimpiešiem Vankūverā veiktas dopinga pārbaudes. Latvijas delegācijas preses sekretāre Marita Vilciņa aģentūrai BNS pastāstīja, ka dopinga pārbaudes veiktas bobslejistiem, kamaniņbraucējiem, skeletonistiem, šorttrekistam Haraldam Silovam, kā arī slēpotājiem. Dopinga pārbaužu rezultāti nav zināmi uzreiz. Cīņa ar dopingu Vankūverā ir vēl nebijušā līmenī. Vankūveras olimpisko spēļu laikā cīņai pret dopingu tiks iztērēti 16,4 miljoni Kanādas dolāru (7,7 miljoni latu). No kopējā budžeta, kas tiks tērēts dopinga apkarošanai, 8,9 miljoni tiks iztērēti laboratorijas vajadzībām, bet 7,5 miljoni tiks izlietoti dažādām darbībām, pārbaudot sportistus. Plānots, ka tiks izdarīts, minimums, 2000 dopinga pārbaužu jeb par 500 vairāk nekā pirms četriem gadiem Turīnā. Vankūverā jau no 4. februāra darbosies 130 dopinga kontroles darbinieku, bet analīzes vāks 70 īpaši norīkoti cilvēki. 2002. gadā Soltleiksitijā tika iegūti septiņi pozitīvi dopinga testi, tikpat arī 2006. gadā Turīnā. Vankūveras olimpiskās spēles norisināsies no 12. līdz 28.februārim.", "link": "https://www.delfi.lv/sports/archive/vairakiem-latvijas-sportistiem-vankuvera-veiktas-dopinga-parbaudes.d?id=29896977"},
{"title": "Juškānei 86.vieta Pasaules kausa biatlonā trešā posma sprinta sacensībās", "category": "Sports", "body": "Latvijas biatloniste  Žanna Juškāne  piektdien ierindojās 86.vietā Slovēnijā notiekošā Pasaules kausa trešā posma 7,5 kilometru sprinta distancē. Latvijas pārstāve tādējādi nespēja kvalificēties sestdien gaidāmajām iedzīšanas sacensībām, joprojām netiekot pie Pasaules kausa kopvērtējuma punktiem. Divās šaušanās Juškāne pieļāva kopumā četras kļūdas, guļus nesašaujot vienu mērķi, bet stāvus - trīs. Finišā viņa par četrām minūtēm un 0,9 sekundēm atpalika no uzvaru izcīnījušās čehietes Gabrielas Soukalkovas, kura šāva bez kļūdām un pirmo reizi karjerā stājās uz goda pjedestāla kādās no Pasaules kausa sacensībām. Kopumā finišu sasniedza 98 sportistes. Otrajā vietā ar divām kļūdām šaušanā 2,1 sekundi aiz uzvarētājas finišēja Miriama Gesnere no Vācijas, uz goda pjedestāla stājoties ceturto reizi karjerā, bet trešā bija nekļūdīgi šāvusī baltkrieviete Nadežda Skardino, kuras pirmais goda pjedestāls karjerā. Juškāne pirms sezonas nebija kvalificējusies Pasaules kausa seriālam, bet pēc teicama starta IBU kausa pirmajā posmā viņa ieguva tādas tiesības. Veiksmīgi Juškāne nostartēja Pasaules kausa pirmā posma pirmajās sacensībās, kad izcīnīja 56.vietu 15 kilometros, kas bija viņas līdzšinējās karjeras labākais rezultāts. Pasaules kausa kopvērtējumā sievietēm pašlaik līdere ar 296 punktiem ir norvēģiete Tūra Bergere, kura šoreiz ierindojās tikai 27.vietā, bet otrā ar 244 punktiem ir baltkrieviete Darja Domračova, kura sacensībās nestartēja saaukstēšanās dēļ. Trešā ar 206 punktiem ir šoreiz septītajā vietā finišējusī vāciete Andrea Henkele. Kā ziņots, vīriešiem desmit kilometru sprinta sacensībās ceturtdien Latvijas biatlonists  Andrejs Rastorgujevs  ierindojās 38.vietā, nopelnot trīs Pasaules kausa kopvērtējuma punktus un kvalificējoties iedzīšanai. Posma turpinājumā sestdien notiks abas iedzīšanas distances, bet svētdien - sezonas pirmās sacensības ar masu startiem. Šis ir pēdējais Pasaules kausa posms šogad, bet sezona uzreiz pēc Jaunā gada atsāksies Vācijas pilsētā Oberhofā. Kā ziņots, Pasaules kausa sacensībās aizvadītajā sezonā vislabākos rezultātus no Latvijas sportistiem vīriešu konkurencē uzrādīja Rastorgujevs, kurš trijās sacensībās tika pie kopvērtējuma punktiem. Ar 33 punktiem Rastorgujevs Pasaules kausa kopvērtējumā ierindojās 76.vietā. Citi Latvijas komandas pārstāvji ne vīriešu, ne sieviešu konkurencē pie kopvērtējuma punktiem nespēja tikt. Turklāt sievietēm, kuru komandā jūtamu iztrūkumu radīja  Madaras Līdumas  lēmums sacensībās nestartēt, neviena no sportistēm ne reizi nespēja pat pārliecinoši pretendēt uz vietām, kas dotu kopvērtējuma punktus. Šajā sezonā Līdumas atgriešanās sacensībās nav gaidāma. Tāpat galīgo lēmumu vairs nestartēt sacensībās pieņēmis  Ilmārs Bricis , kurš pašlaik strādā ar Lietuvas sieviešu komandu. Pagājušās sezonas Pasaules kausā sievietēm pie uzvaras tika vāciete  Magdalēna Noinere , kura pēc sezonas noslēdza karjeru. Otrajā vietā ierindojās Domračova, bet pirmo trijnieku noslēdza Bergere. Kopumā jaunajā sezonā paredzēti deviņi Pasaules kausa posmi, bet pasaules čempionāts februārī notiks Novo Mesto, Slovēnijā.", "link": "https://www.delfi.lv/sports/news/winter_sports/biathlon/juskanei-86vieta-pasaules-kausa-biatlona-tresa-posma-sprinta-sacensibas.d?id=42906608"},
{"title": "Rastorgujevs paceļas līdz desmitajai vietai Pasaules kausa iedzīšanas sacensībās", "category": "Sports", "body": "Latvijas biatlonists  Andrejs Rastorgujevs  sestdien izcīnīja desmito vietu Pasaules kausa izcīņas trešā posma 12,5 kilometru iedzīšanas sacensībās. Pēc ceturtdien notikušā sprinta Rastorgujevs sacensības uzsāka vien no 38.pozīcijas, tomēr četrās šaušanās pieļāva vien vienu kļūdu, turklāt bija ļoti ātrs arī slēpojumā, kas ļāva veikt ievērojamu kāpumu. Ja pirmajā aplī Rastorgujevam bija 14. ātrākais slēpošanas laiks, otrajā viņš jau bija pats ātrākais un, neskatoties uz kļūdu otrās šaušanas pēdējā šāvienā, trešo apli Rastorgujevs jau uzsāka 27.vietā. Arī trešajā aplī Latvijas sportists bija ātrākais slēpošanā, turklāt šaušanā bija nekļūdīgs un pacēlās uz 15.vietu. Ceturtajā aplī viņš pēc otrās kontrolatzīmes bija pacēlies jau uz 12.pozīciju un nekļūdīgi sašāva arī pēdējā šaušanā, no tās izslēpojot desmitais, ko saglabāja līdz finišam. Uzvaru sacensībās izcīnīja vienu kļūdu pieļāvušais Ēmils Hegle Svendsens no Norvēģijas, kuram Latvijas sportists zaudēja 59,3 sekundes. Otro vietu negaidīti izcīnīja Čehijas sportists Ondrejs Moravecs, kurš pēc sprinta bija vien astotais, bet trešais finišēja pagājušās sezonas Pasaules kausa ieguvējs francūzis Martēns Furkads. Vēlāk sestdien notiks iedzīšana sievietēm, bet posma noslēgumā svētdien notiks sezonas pirmās sacensības ar masu startiem, kurai, visticamāk, būs kvalificējies arī Rastorgujevs. Šis ir pēdējais Pasaules kausa posms šogad, bet sezona uzreiz pēc Jaunā gada atsāksies Vācijas pilsētā Oberhofā. Kopumā sezonā paredzēti deviņi Pasaules kausa posmi, bet pasaules čempionāts februārī notiks Novo Mesto, Slovēnijā.", "link": "https://www.delfi.lv/sports/news/winter_sports/biathlon/rastorgujevs-pacelas-lidz-desmitajai-vietai-pasaules-kausa-iedzisanas-sacensibas.d?id=42907380"},
{"title": "Birnbaheram un Bergerei uzvaras Pasaules kausa biatlonā sezonas pirmajās masu starta sacensībās", "category": "Sports", "body": "Sezonas pirmajās masu starta sacensībās biatlonā Pasaules kausa trešā posma ietvaros svētdien Slovēnijā uzvaras svinēja Andrēass Birnbahers (attēlā) no Vācijas un norvēģiete Tūra Bergere. Vīriešu sacensībās, kurās tradicionāli piedalās 30 tekošās Pasaules kausa sezonas labākie sportisti, Birnbahers četrās šaušanās bija nekļūdīgs, 15 kilometru garās distances finišā par 17,7 sekundēm apsteidzot slovēni Jakovu Faku, kurš pēdējās divās šaušanās katrā pieļāva pa vienai kļūdai. Savukārt trešajā vietā ar divām kļūdām šaušanā 22,6 sekundes aiz uzvarētāja finišēja amerikānis Tims Burks. Uzreiz aiz tiem 30 sportistiem, kuri kvalificējās masu starta sacensībām, palika Latvijas biatlonists  Andrejs Rastorgujevs . Viņš pie šādas iespējas netika pat par spīti tam, ka sestdien izcīnīja desmito vietu 12,5 kilometru iedzīšanas sacensībās, kas ir viņa karjeras labākais rezultāts. Pasaules kausa kopvērtējumā Rastorgujevs ar 79 punktiem ieņem 32.pozīciju. Līderis ar 392 punktiem joprojām ir pagājušās sezonas Pasaules kausa ieguvējs francūzis Martēns Furkads, kurš masu startā bija ceturtais. Viņam ar 307 punktiem seko Ēmils Hegle Svendsens no Norvēģijas, bet vēl par 14 punktiem mazāk ir Birnbaheram. Savukārt sievietēm pirmā 12,5 kilometru garo distanci pabeidza Bergere, kur ar divām kļūdām šaušanā otrajā vietā finišējušo Miriamu Gesneri no Vācijas apsteidza par 35,5 sekundēm. Gesnere šāva ar četrām kļūdām. Trešajā vietā ar divām kļūdām šaušanā ierindojās čehiete Gabriela Soukalkova, kura pirms Pokļukas nekad nebija stājusies uz goda pjedestāla Pasaules kausa sacensībās. Kā ziņots, Latvijas biatloniste  Žanna Juškāne  piektdien aizvadītajā sprintā ieņēma 86.vietu un nespēja kvalificēties iedzīšanai. Pasaules kausa kopvērtējumā sievietēm pašlaik līdere ar 388 punktiem ir Bergere, bet otrā ar 305 punktiem ir Soukalkova. Trešā tagad ar 286 punktiem ir Gesnere. Šis bija pēdējais Pasaules kausa posms šogad, bet sezona uzreiz pēc Jaunā gada atsāksies Vācijas pilsētā Oberhofā. Kopumā sezonā paredzēti deviņi Pasaules kausa posmi, bet pasaules čempionāts februārī notiks Novo Mesto, Slovēnijā.", "link": "https://www.delfi.lv/sports/news/winter_sports/biathlon/birnbaheram-un-bergerei-uzvaras-pasaules-kausa-biatlona-sezonas-pirmajas-masu-starta-sacensibas.d?id=42908958"},
{"title": "Latvijā atkal notiks starptautiskas riteņbraukšanas sacensības", "category": "Sports", "body": "2011. gada maijā Jūrmalā pēc vairāku gadu pārtraukuma notiks Latvijā vienīgās tik augsta līmeņa riteņbraukšanas sacensības, kuras iekļautas Starptautiskās Riteņbraukšanas savienības (UCI) Europe Tour 1.2. klasē - \"Jūrmala GP\", informē pasākuma rīkotāji. Piedalīties 21. maija \"Jūrmala GP\" sacensībās varēs organizatoru uzaicinātās, Eiropas spēcīgākās UCI profesionālās kontinentālās komandas, kā arī Austrumeiropas spēcīgākās un divas spēcīgākās Latvijas riteņbraucēju komandas. \"Esam gandarīti, ka mums ir izdevies vienoties par iespēju Latvijā notiekošās riteņbraukšanas sacensības iekļaut Starptautiskās Riteņbraukšanas savienības (UCI) Eiropas tūres kalendārā,\" saka sacensību rīkotāju, \"Alpha Baltic Sport\" valdes priekšsēdētājs Kaspars Tupiņš. \"Paredzam, ka tajās varētu startēt profesionāļu komandas no vairāk kā 20 Eiropas valstīm. Neapšaubāmi, esam padomājuši arī par skatītājiem, kuri sacensības varēs vērot klātienē un novērtēt profesionāļu sniegumu - \"Jūrmala GP\" notiks Jūrmalā, ar sacensību starta/finiša zonu pašā Jūrmalas sirdī, pie Dzintaru koncertzāles.\" Trases kopējais garums plānots 182 km, kuru sportisti veiks 13 apļos, viena apļa garums 14 km. Trase virzīsies pa Turaidas ielu, Rīgas ielu, Viestura ielu, Vienības prospektu, Rēzeknes pulka ielu, Vikinga ielu, Jūrnieku ielu, Bulduru prospektu, Dzintaru prospektu, noslēdzoties pie Dzintaru koncertzāles. „Šī maija nedēļas nogale kļūs par riteņbraukšanas sacensību brīvdienām Jūrmalā, jo, noslēdzoties \"Jūrmala GP\" sacensībām 21. maijā, jau nākamajā dienā turpināsim ar Riteņbraukšanas maratonu, kurā iekļautas trīs distances: sporta, tautas un ģimenes brauciens. Sporta distancē būs iespējams izmēģināt savus spēkus, izbraucot to pašu trasi, kuru iepriekšējā dienā braukuši profesionālu komandu sportisti \"Jūrmala GP\" sacensībās, tautas distances garums būs 60 km un trase virzīsies cauri visai Jūrmalai pa Talsu šoseju, cauri Lapmežciemam līdz Klapkalnciemam un pa šo pašu maršrutu atpakaļ uz Jūrmalu, savukārt ģimenes trase plānota 14 km garumā pa Jūrmalas pilsētas teritoriju,” informē K.Tupiņš, papildinot, ka „līdzīga prakse ir arī citviet pasaulē, kur sacensības norisinās vairākas dienas pēc kārtas – pirmajā startē profesionāļi, otrajā – amatieri un riteņbraukšanas entuziasti”.", "link": "https://www.delfi.lv/sports/news/other_kinds/cycling/latvija-atkal-notiks-starptautiskas-ritenbrauksanas-sacensibas.d?id=35332534"},
{"title": "Piksons uzvar Latvijas čempionātā biatlonā individuālajā distancē", "category": "Sports", "body": "Edgars Piksons svētdien Priekuļos uzvarēja Latvijas čempionātā biatlonā individuālajā distancē, informēja sacensību rīkotāji. Latvijas izlases dalībnieks Piksons 15 kilometru distanci ar četrām šautuvēm veica 42 minūtēs un 45 sekundēs, par vairāk nekā trim minūtēm apsteidzot otrās vietas ieguvēju Tomu Praulīti. Trešais bija vēl gandrīz par minūti lēnākais Oskars Muižnieks. Latvijas izlases līderis Andrejs Rastorgujevs nestartēja. Junioriem 15 kilometru distancē Ziemassvētku balvas izcīņā uzvarēja Aleksandrs Patrijuks, finišējot pēc 46 minūtēm un 28 sekundēm. Sievietēm vienīgā dalībniece 12,5 kilometru individuālajā distancē bija Baiba Bendika, bet juniorēm - Inga Paškovska. Latvijas čempionāta ieskaitē pēc sacensību nolikuma vērtēja tikai vīriešu un sieviešu rezultātus, savukārt jaunākajās vecuma grupās dalībnieki sacentās par Ziemassvētku balvām. Juniori un pieaugušie startēja vienāda garuma distancēs, lai sasniegtie rezultāti būtu labāk salīdzināmi, paskaidroja sacensību galvenais tiesnesis Juris Kreilis. Latvijas čempionāts, individuālās distances: Vīrieši (15 km) 1. Edgars Piksons (Priekuļi) 42:45 (3 kļūdas šaušanā) 2. Toms Praulītis (Cēsis) +3:19 (4) 3. Oskars Muižnieks (Alūksne) +4:17 (5) Sievietes (12,5 km)  1. Baiba Bendika (Cēsis) 50:00 (8) Juniori (15 km) 1. Aleksandrs Patrijuks (Aizkraukle) 46:28 (2) 2. Žans Andrejevs (Daugavpils) +3:54 (5) 3. Reinis Koršunovs (Talsi) +4:54 (7) Juniores (12,5 km) 1. Inga Paškovska (Cēsis) 42:08 (2)", "link": "https://www.delfi.lv/sports/news/winter_sports/biathlon/piksons-uzvar-latvijas-cempionata-biatlona-individualaja-distance.d?id=42935926"},
{"title": "Eto'o ar fanu sader uz 100 tūkstošiem par 'Antalyaspor' iekļūšanu Turcijas čempionāta TOP10", "category": "Sports", "body": "Turcijas futbola kluba \"Antalyaspor\" uzbrucējs Samuels Eto'o vienam no komandas līdzjutējiem apsolījis 100 tūkstošus eiro, ja sezonas beigās Antālijas klubs valsts čempionāta kopvērtējumā neiekļūs TOP10, ziņo ārzemju mediji. Derības notika pēc Turcijas čempionāta septītās kārtas spēles, kurā \"Antalyaspor\" nospēlēja neizšķirti ar \"Rizespor\" komandu. Antālijas komanda arī pēc šā mača saglabā pēdējo vietu čempionāta kopvērtējumā, bet Eto'o uzskata, ka līdz sezonas beigām situāciju izdosies uzlabot līdz iekļūšanai labāko desmitniekā. \"Mēs sezonu noslēgsim labāko desmitniekā, es apsolu. Tie nav tukši vārdi. Tici man, es tev iedošu 100 tūkstošus eiro, ja mēs nebūsim TOP10,\" uz kāda līdzjutēja jautājumu, kādā stāvoklī komanda būs uz nākamo maču pret \"Besiktas\", atbildēja kamerūniešu uzbrucējs. Pēc tam viņš pierakstīja šā līdzjutēja vārdu un telefona numuru, lai derības būtu godīgas, vēsta franču portāls \"RMC Sport\".", "link": "https://www.delfi.lv/sports/news/3-puslaiks/etoo-ar-fanu-sader-uz-100-tukstosiem-par-antalyaspor-ieklusanu-turcijas-cempionata-top10.d?id=48044163"},
{"title": "Isinbajeva nākamgad sacensībās neatgriezīsies, gatavosies Rio Olimpiādei", "category": "Sports", "body": "Divkārtējā olimpiskā čempione kārtslēkšanā  Jeļena Isinbajeva  paziņojusi, ka nākamgad sacensībās vēl nepiedalīsies, taču sāks gatavošanos 2016.gada Riodežaneiro olimpiskajām spēlēm. Kā zināms, pagājušā gada vasarā Isinbajeva paziņoja, ka  uz laiku pametīs sportu, lai pievērsos ģimenei , bet šogad jūnija beigās  Isinbajevai piedzima meitiņa . \"Medijos klīst tik daudz pretrunīgas informācijas par manu atgriešanos lielajā sportā, ka es nolēmu pati visiem paziņot pa mūsu plāniem. Tagad es visu laiku pilnībā veltu savai meitiņai un ģimenei, un izpildu tikai vieglus fiziskos vingrinājumus. Pie pilnvērtīgiem treniņiem atgriezīsimies ne ātrāk kā 2015.gada jūnijā. Mūsu pamatmērķis ir Riodežaneiro olimpiskās spēles, tāpēc nākamgad sacensībās es nepiedalīšos. Tādi ir mūsu plāni, bet kā izrādīsies patiesībā, rādīs laiks,\" ierakstījusi sportiste savā \"Instagram\" kontā.", "link": "https://www.delfi.lv/sports/news/other_kinds/atlethics/isinbajeva-nakamgad-sacensibas-neatgriezisies-gatavosies-rio-olimpiadei.d?id=45017996"},
{"title": "Riodežaneiro olimpisko spēļu medaļas tiks izgatavotas no vecas elektrotehnikas", "category": "Sports", "body": "2016.gada vasaras olimpisko spēļu medaļas tika izgatavotas no metāla, kas iegūts, pārstrādājot lietotu elektrotehniku, paziņojis Brazīlijas monētu nama prezidents Fransisku Franku. Tādējādi Riodežaneiro olimpisko spēļu rīkotāji vēlas parādīt savas rūpes par ekoloģiju un ilgtspējīgu attīstību. \"Medaļu izgatavošana - viens no svarīgākajiem sagatavošanās darbiem,\" aģentūra \"Xinhua\" citē Olimpiādes orgkomitejas prezidentu Karlosu Nusmanu. Brazīlijas monētu namam būs jāizgatavo 4924 apbalvošanas un 75 tūkstoši piemiņas medaļu, kas tiks pasniegtas olimpisko un paralimpisko spēļu uzvarētājiem un dalībniekiem. Viņiem jau ir medaļu kalšanas pieredze - Brazīlijas monētu nams ar tām nodrošināja 2011.gada pasaules militārpersonu spēles un 2007. gada Panamerikas spēles, kas notika Riodežaneiro.", "link": "https://www.delfi.lv/sports/news/3-puslaiks/riodezaneiro-olimpisko-spelu-medalas-tiks-izgatavotas-no-vecas-elektrotehnikas.d?id=45183342"},
{"title": "ASV basketbolistes astoto reizi triumfē pasaules čempionātā", "category": "Sports", "body": "Pasaules sieviešu basketbola čempionāta finālmačā svētdien ASV komanda ar rezultātu 89:69 (19:14, 21:21, 34:17, 15:17) pieveica turnīra saimnieci Čehijas valstsvienību. Uzvarētājām 18 punktus guva Endžela Makkogtrija, bet Diāna Taurasi izcēlās ar 16 punktiem. Savukārt Čehijas izlases rindās Petra Kulihova guva 14 punktus, bet Hanas Horakovas rēķinā bija 12 punkti. Pirmajā puslaikā ritēja līdzīga cīņa, bet izšķirošo pārsvaru ASV basketbolistes ieguva trešajā ceturtdaļā, kurā guva par 17 punktiem vairāk nekā pretinieces, kas arī bija noteicošais faktors ASV komandas triumfam. ASV izlase pasaules čempionātā triumfēja pēc astoņu gadu pārtraukuma, jo iepriekšējā pasaules čempionātā pirms četriem gadiem amerikānietes izcīnīja bronzas godalgas. Kopumā ASV basketbolistēm šis bija astotais triumfs pasaules čempionātā. Pusfināla spēlēs ASV ar rezultātu 106:70 pieveica Spāniju, bet Čehija ar 81:77 sīvā cīņā pārspēja Baltkrieviju. Kā ziņots, mačā par trešo vietu svētdien Spānija ar 77:68 pieveica čempionātu debitanti Baltkrievijas valstsvienību, bet piekto vietu izcīnīja iepriekšējā pasaules čempionāta spēcīgākā komanda Austrālija, kas ar 74:62 pārspēja pašreizējo Eiropas čempionvienību Franciju. Savukārt septītajā vietā ierindojās Krievija, kas ar 87:76 pieveica Dienvidkoreju. Jau vēstīts, ka devīto vietu pasaules čempionātā izcīnīja Brazīlija, kas ar 84:79 pārspēja Japānu. Savukārt 11.vietā palika Grieķija, kas ar 71:55 pieveica Kanādu.", "link": "https://www.delfi.lv/sports/news/basketbols/asv-basketbolistes-astoto-reizi-triumfe-pasaules-cempionata.d?id=34432523"},
{"title": "Sieviešu basketbola zvaigznei Taurasi pozitīva dopinga analīze", "category": "Sports", "body": "Sieviešu basketbola zvaigznei Daianai Taurasi konstatēta pozitīva dopinga analīze, tāpēc viņai līdz visu apstākļu noskaidrošanai aizliegts spēlēt Turcijas klubā \"Fenerbahce\". Kā aģentūrai AP pavēstījis basketbolistes advokāts Jovards Džeikobs, pozitīva bijusi A prove, taču sportiste ir lūgusi veikt arī B proves pārbaudi. Analīzes veiktas Turcijā un pārbaude notikusi vietējā laboratorijā. Advokāts neatklāj kāda aizliegtā viela konstatēta Taurasi organismā, taču tā nav steroīdi vai atjaunošanās medikamenti. Sportiste ir sarūgtināta, ka ziņas par viņas iespējamo dopinga pārkāpumu nākušas gaismā vēl pirms B proves pārbaudes. Taurasi advokāts pagaidām atturējās spriest, kādas soda sankcijas sportistei varētu būt, vien piebildis, ka nav drošas pārliecības par analīžu veikšanas un pārbaudīšanas procedūras atbilstību noteikumiem. Taurasi ir divkārtēja olimpiskā čempione un pēdējo četru gadu Sieviešu Nacionālās basketbola asociācijas (WNBA) rezultatīvākā spēlētāja. Šogad Taurasi ar ASV izlasi uzvarēja pasaules čempionātā. Viņa ir divkārtēja WNBA čempione, kā arī sieviešu Eirolīgas uzvarētāja ar Krievijas klubu \"Spartak\", kurā spēlēja četras iepriekšējās sezonas.", "link": "https://www.delfi.lv/sports/news/basketbols/sieviesu-basketbola-zvaigznei-taurasi-pozitiva-dopinga-analize.d?id=35920693"},
{"title": "5000 metru distancē ātrslidošanā uzvar vāciete Klaudija Pehšteina", "category": "Sports", "body": "Par olimpisko čempioni ātrslidošanas sacensībās 5 000 metru distancē kļuvusi vāciete Klaudija Pehšteina, kura sestdien notikušajās sacensībās uzstādījusi jaunu pasaules rekordu, uzrādīdama laiku sešas minūtes un 46,91 sekunde. Bronzas godalgu izcīnīja kanādiete Klāra Hjūdža, kura sasniedza rezultātu sešas minūtes un 53,53 sekundes.", "link": "https://www.delfi.lv/sports/news/winter_sports/others/5000-metru-distance-atrslidosana-uzvar-vaciete-klaudija-pehsteina.d?id=2737711"},
{"title": "Kontadoram draud viena gada diskvalifikācija", "category": "Sports", "body": "Trīskārtējam daudzdienu velobrauciena \"Tour de France\" uzvarētājam spānim Alverto Kontadoram, kurš pieķerts dopinga lietošanā, draud viena gada diskvalifikācija, otrdien vēsta Spānijas laikraksti. Spānijas Riteņbraukšanas federācijas (SRF) disciplinārā komiteja lēmumu Kontadora lietā paziņos ceturtdien, bet sportistam būs 10 dienas, lai iesniegtu apelāciju. \"Šobrīd viss liecina par to, ka SRF disciplinārā komiteja Kontadoram piespriedīs viena gada diskvalifikāciju, kā arī atņems  pagājušā gada \"Tour de France\" uzvarētāja titulu ,\" raksta Spānijas laikraksts \"Marca\". Arī citā sporta laikrakstā AS minēts, ka Kontadors varētu saņemt viena gada diskvalifikāciju. Kā ziņots, aizliegtā viela - klenbuterols - Kontadora organismā tika konstatēta  dopinga analīzēs pagājušā gada \"Tour de France\" laikā 21.jūlijā . Jau vēstīts, ka Kontadors augustā parakstīja divu gadu līgumu ar \"Saxo Bank\" komandu. Līdz tam viņš pārstāvēja Kazahstānas vienību \"Astana\". Kā zināms, jau kopš skandāla nākšanas gaismā Kontadors apgalvo, ka klenbuterols viņa organismā nokļuvis tādēļ, ka kāds to  speciāli piemaisījis viņa ēdienam . Klenbuterols tiek lietots, lai samazinātu ķermeņa masu un lai palīdzētu atvieglot elpošanu. Tāpat klenbuterols ir pazīstams ar to, ka viņš dod papildu spēku un enerģiju. Jau ziņots, ka Kontadora organismā konstatēta vēl viena aizliegtā viela - plastifikators, kas tiek izmantots pipešu ražošanā, kas paredzētas asins pārliešanai. Šīs vielas klātbūtne Kontadora organismā var liecināt par to, ka riteņbraucējam tika veikta asins pārliešana, lai palielinātu organisma izturību. Līdz lietas atrisināšanai Kontadoram aizliegts piedalīties jebkādās sacensībās. 27 gadus vecais Kontadors jau ir paziņojis, ka, ja gadījumā viņu atzīs par vainīgu dopinga lietošanā, tad viņš varētu beigt karjeru.", "link": "https://www.delfi.lv/sports/news/other_kinds/cycling/kontadoram-draud-viena-gada-diskvalifikacija.d?id=36446653"},
{"title": "Fotoreportāža: velofotorallijs 'Ieskaties vēsturē!'", "category": "Sports", "body": "Gatavojoties \"Vienības braucienam\" Siguldā, otrdien nosisinājās velofotorallijs \"Ieskaties vēsturē!\", kura laikā komandas ar velosipēdiem apceļoja vietas, kas saistītas ar \"Vienības brauciena\" tradīcijām bagāto vēsturi. Piedāvājam fotoreportāžu no šī pasākuma.", "link": "https://www.delfi.lv/sports/news/tautas-sports/fotoreportaza-velofotorallijs-ieskaties-vesture.d?id=42596212"},
{"title": "Rīgas svētkos - arī sportiskas aktivitātes Pārdaugavā", "category": "Sports", "body": "Rīgas svētkos līdz ar dažādām kultūras pasākumiem sestdien, 18. augustā Uzvaras parkā risināsies arī sportiskas aktivitātes – tautas skrējiens \"Mārupīte\" un Ekstrēmo sporta veidu sacensības. Tautas skrējienā aicināti piedalīties gan mazi, gan lieli sportiska dzīves veida un skriešanas entuziasti. Skrējiena sākums plkst. 11.00 iepretī viesnīcai \"Maritim Park Hotel Riga\". Tautas skrējiens \"Mārupīte\" ir tautā iemīļots pasākums, kas agrāk tika pieteikts kā \"Skrējiens apkārt Māras dīķim\" un pulcēja lielu skrējēju pulku, tostarp gan bērnus un jauniešus, gan pieaugušos un seniorus, kā arī ģimenes. Šogad skrējiena trase būs marķēta Uzvaras parkā starp Slokas un Bāriņu ielu. Skrējiens paredzēts vairākās vecuma grupās: bērnu, tautas un meistarības klasē. Īpašs pārsteigums gaida bērnus, jo medaļas paredzētas visiem skrējiena dalībniekiem. Pieteikšanās sacensībām notiek elektroniski Sportlat mājas lapā www.sportlat.lv sadaļā \"Sacensību kalendārs\" līdz 2012.gada 17. augustam plkst. 19.00 vai sacensību dienā starta vietā līdz plkst.10.30. Sacensību nolikums pieejams interneta vietnē www.sports.riga.lv  Ekstrēmo sporta veidu pasākums notiks Uzvaras parkā, aktīvās atpūtas un sporta centrā, Uzvaras bulvārī 15, tā sākums plkst. 10.00. Sacensībās var piedalīties ikviens aktīva dzīves veida cienītājs, kas vēlas pārbaudīt savu sagatavotību 10 km longbordā, skeitborda slalomā un skeitrollingā. Bērni varēs piedalīties riteņbraukšanas sacensībās. Pieteikties sacensībā varēs to norises vietā no plkst. 9.30, sacensību nolikums pieejams interneta vietnē www.sports.riga.lv.", "link": "https://www.delfi.lv/sports/news/tautas-sports/rigas-svetkos-ari-sportiskas-aktivitates-pardaugava.d?id=42596792"},
{"title": "Pele atguvis veselību un humora izjūtu - sola gatavoties Rio Olimpiādei", "category": "Sports", "body": "Leģendārais brazīliešu futbolists  Pele , izrakstīts no Alberta Einšteina slimnīcas, atguvis ne tikai veselību, bet arī humora izjūtu, un sola palīdzēt Brazīlijas izlasei 2016.gada olimpiskajās spēlēs Rio, vēsta ārzemju mediji. \"Es esmu pilnībā atlabis un sāku gatavoties olimpiskajām spēlēm Rio, kurās piedalīšos Brazīlijas izlases sastāvā!\" jokojis Pele. \"Liels paldies ārstiem, kas man palīdzēja, tā bija īsta kauja. Pateicos arī Dievam un draugiem, kuri man sūtīja īsziņas un pārdzīvoja. Laba vēlējumus saņēmu no Ķīnas, Pakistānas un gandrīz visām Eiropas valstīm!\" Kā ziņojām, Pele novembrī tika ievietots slimnīcā, kur viņam tika izdarīta nierakmeņu operācija, bet pēc tās 74 gadus vecais futbolists vēlreiz atgriezās klīnikā, kur pavadīja divas nedēļas ar urīnceļu infekciju. Uz neilgu laiku Pele pat tika ievietots intensīvās aprūpes nodaļā, taču pēc trim dienām viņš to pameta un turpināja ārstēties vispārīgās aprūpes palātā.", "link": "https://www.delfi.lv/sports/news/futbols/pele-atguvis-veselibu-un-humora-izjutu-sola-gatavoties-rio-olimpiadei.d?id=45324196"},
{"title": "Latvijas biatlonistiem 24.vieta pasaules čempionāta jauktās stafetes sacensībās", "category": "Sports", "body": "Latvijas biatlonisti ceturtdien Novo Mesto, Slovēnijā, notiekošo pasaules čempionātu sāka ar 24.vietu jauktās stafetes sacensībās. 2x6+2x7,5 kilometru distancē Latvija ļoti stabilā 24.vietā atradās pēc otrā posma un šo pozīciju saglabāja līdz pat distances beigām. Latvijas izlases sastāvā startēja Žanna Juškāne, Baiba Bendika, Edgars Piksons un Rolands Pužulis. Astoņās šaušanās Latvijas sportisti izmantoja astoņas rezerves patronas. Zīmīgi, ka piecas rezerves patronas tika izmantotas jau pirmajā posmā, kad startēja Juškāne, bet pārējie trīs Latvijas biatlonisti kopā kļūdījās vien trīs reizes. Tā kā Latvijas izlase bija atpalikusi par vairāk nekā apli, pēc pēdējās šaušanas tā tika \"noņemta no distances\". Uzvaru izcīnījušo Norvēģiju pārstāvēja Tūra Bergere, Sinove Solemdāle, Tarjeijs Bē un Ēmils Hegle Svendsens, kas šaušanās kļūdījās vien četras reizes. Finišā Norvēģijas sportisti par 20 sekundēm apsteidza Francija, bet bronzu izcīnīja Čehija, kas finišu sasniedza vēl par 12,3 sekundēm lēnāk. Norvēģijas biatlonisti pasaules čempionāta jauktajā stafetē triumfēja trešo gadu pēc kārtas. Šī Norvēģijai bija sestā medaļa pasaules čempionātos kopš jauktās stafetes ieviešanas 2005.gadā, un Bergere bijusi komandas sastāvā visās šajās reizēs. Kopā sacensībās startēja 27 valstu komandas. Šajā distancē Latvijas izlases rindās vēl uz starta neizgāja šosezon ļoti sekmīgi startējošais Andrejs Rastorgujevs, kurš pēdējā laikā saskāries ar veselības problēmām. Pasaules čempionāts ilgs līdz 17.februārim. Nākamās distances tiks aizvadītas sestdien un svētdien, kad biatlonisti piedalīsies sprintā un iedzīšanā. Pasaules čempionātā Latviju pārstāvēs Rastorgujevs, Piksons, Pužulis, Oskars Muižnieks, Juškāne, Bendika un Inga Paškovska. Rezervista statusā izlasei piesaistīts Krišjānis Meirāns. Pasaules kausa kopvērtējumā Rastorgujevs pēc sešiem no šosezon plānotajiem deviņiem posmiem ar 89 punktiem atrodas 46.vietā. Viņš ir vienīgais, kurš spējis tikt pie ieskaites punktiem.", "link": "https://www.delfi.lv/sports/news/winter_sports/biathlon/latvijas-biatlonistiem-24vieta-pasaules-cempionata-jauktas-stafetes-sacensibas.d?id=43040256"},
{"title": "Anatolijs Kreipāns: Kārdinājums pret...kārdinājumu", "category": "Sports", "body": "Lai ko publiski teiktu Rīgas \"Dinamo\" hokeja komandas galvenais treneris Jūliuss Šuplers, ģenerālmenedžeris Normunds Sējējs un pats uzbrucējs Marsels Hosa, līdzjutēji tik un tā ir ne pa jokam satraukušies. Mūsu Hosu grib Ufas \"Salavat Julajev\" un gatavs izpirkt slovaka līgumu. Piebilde \"ja dinamiešiem vairs nebūs izredžu tikt izslēgšanas turnīrā\" un komandas sekmīgā spēle līdzjutējus nenomierina. Dinamiešu ģenerālmenedžeris Normunds Sējējs apgalvo, ka runas Ufas piedāvājums (un vēl triju klubu piedāvājumi) bijis pirms apmēram mēneša. Aizkulisēs runā, ka CSKA galvenais treneris Sergejs Ņemčinovs ap to laiku esot sazinājies arī ar Sandi Ozoliņu un piedāvājis viņam pāriet uz CSKA, ja Rīgai vairs nebūs izredžu tikt Gagarina kausa izcīņā. Pa jokam tas bija vai nopietni - nav svarīgi. Skaidrs, ka klubi, kas jau droši jūtas savu konferenču astoņniekos un ir to galvgalī, janvāra pēdējās nedēļas laikā centīsies pastiprināt sastāvus (iespēju robežās, protams) arī ar to komandu labākajiem spēlētājiem, kuras Gagarina kausa izcīņā vairs nevar tikt vai kurām ir tikai teorētiskas izredzes tur būt.  Rīdzinieku galvenais treneris Jūliuss Šuplers sola pēc izbraukuma runāt ar kluba vadību par to, ka Hosam jāpaliek komandā, pats Hosa apgalvo, ka nekur prom neies un grib spēlēt tikai Rīgā. Patīkami. Taču diezin vai Šuplers, Sējējs vai Hosa lems, ja tiks izlemts \"pašā augšā\" - proti, ja šādam solim piekritīs kluba vadība. Tam gan negribas ticēt, bet - tomēr...  Kārdinājums nopelnīt, pārdodot Ufas komandai Hosas līgumu, noteikti ir. Ir arī kārdinājums iekļūt izslēgšanas turnīrā, turklāt tagad tas ir kļuvis īpaši liels, jo situācija ir tik labvēlīga, cik labvēlīga šosezon vēl nav bijusi. Kurš kārdinājums būs lielāks? Piebilde par situāciju, kad Rīgas \"Dinamo\" vairs nebūs izredžu tikt izslēgšanas turnīrā var palikt spēkā līdz pat pēdējais regulārā turnīra spēlei 7. martā - kāda likteņa ironija! - tieši Ufā pret \"Salavat Julajev\", bet pāreja var notikt tikai līdz 1. februārim. Jau tagad skaidrs, ka līdz tam laikam nekas nebūs skaidrs neatkarīgi no dinamiešu spēļu rezultātiem Sanktpēterburgā, Čerepovecā un Mitiščos, jo tad sekos četras pēc kārtas spēles \"Arēnā Rīga\" un tajā skaitā arī ar vienu no galvenajiem konkurentiem Ņižņijnovgorodas \"Torpedo\". Pārdot nedrīkst paturēt... Kur lai liek komatu? Kādas gan kluba vadībai būs morālas tiesības pārmest komandas treneriem netikšanu izslēgšanas turnīrā, ja Marsels Hoda tomēr tiks atdots Ufai? Pat, ja Ufa piedāvās iedot kādu no saviem uzbrucējiem - starp tiem, kurus \"Salavats\" varētu mums piešķirt, nav neviena, kas mums būtu noderīgs un kaut puslīdz līdzvērtīgs Hosam. \"Dinamo\" vadība jau sapelnīja plusus ar vienošanos ar Mārtiņu Karsumu, tagad ir iespēja sapelnīt vēl. Pat tad, ja ar visu Hosu netiksim play off.", "link": "https://www.delfi.lv/sports/news/analysis/anatolijs-kreipans-kardinajums-pretkardinajumu.d?id=29455885"},
{"title": "Anatolijs Kreipāns: Olimpiskās spēles un tūrisms", "category": "Sports", "body": "Latvijai ziemas olimpiskajās spēlēs Vankūverā būs 59 sportisti un tā būs lielākā olimpiskā delegācija valsts vēsturē. 59 olimpieši – tas ir daudz vai tas ir maz? Varbūt – pārāk daudz? Ne daudz, ne maz, ne pārāk daudz, jo tie visi – neatkarīgi no izredzēm Vankūverā ieņemtajām vietām – ir mūsējie. Neviens no viņiem tiesības piedalīties olimpiskajās spēlēs nav vinnējis loterijā vai nopircis ceļojumu birojā. Uz katru lietu var paskatīties no divām pusēm. Arī uz olimpiešu skaitu. Kamēr vien pastāvēs šīs sacensības, tikmēr būs arī diskusijas par tematu, kam jābrauc un kam nav jābrauc, cik lielai vai mazai jābūt Latvijas komandai. Kaut kad vēl mūsu olimpiskās atgriešanās pašā sākumā pirmo reizi daži olimpieši tika nosaukti par tūristiem - sak, viņi tur rada tikai fonu, viņi ir atrodami rezultātu saraksta beigās un kāpēc tādiem vispār ir jāpiedalās. It kā kāds no tā sauktajiem \"tūristiem\" būtu pēkšņi izdomājis jauki un interesanti pavadīt divas nedēļas ziemas olimpiskajās spēlēs, nopircis tūrisma firmā ceļazīmi un aizbraucis turp \"pazīmēties\" - redziet, es arī esmu olimpietis. Cilvēki, kas izauguši un dzīvojuši bijušajā PSRS droši vien tik ātri nevarēja tikt no lielvalsts sindroma - ja reiz piedalāmies, tad mums jābūt vismaz trijniekā, toties tagadējais paaudzei jau nu laikam šim sindromam nevajadzētu piemist. Vispār jau olimpiskajās spēlēs gan ziemā, gan vasarā lielākā daļa sportistu piedalās bez reālām izredzēm iegūt medaļas... Ko nu viņiem darīt - nepiedalīties? Tad jau tās vairs nebūs olimpiskās spēles un tad jau tiks pārkāpts viens no pirmajiem mūsdienu olimpisko spēļu pamatlicēja barona Pjēra de Kubertēna principiem: \"Galvenais ir piedalīties cīņā par uzvaru.\"  Olimpiskās spēles - tās ir ne tikai sacensības, tā ir ne tikai cīņa par medaļām un iespējami augstākām vietām, tā ir arī sociāla parādība, tas ir notikums, kam miljardi cilvēku seko visā pasaulē un mums jābūt lepniem, ka tik mazai valstij kā Latvija, ir 59 olimpieši, ka mums ir tik daudz uzņēmīgu un mērķtiecīgu cilvēku, kas IZCĪNĪJUŠI TIESĪBAS piedalīties olimpiskajās spēlēs. Arī tie, kas savās sacensībās būs tuvāk beigām, kas būs atrodami sestajā vai pat septītajā dalībnieku desmitā.  Varbūt tieši par šiem diviem izceltajiem vārdiem vajadzētu padomāt, pirms apsaukāt kādu par \"tūristu\". Ja jau tas ir tik vienkārši, tad taču jebkurš no lielajiem kritiķiem arī var kļūt par olimpieti - ņemiet slēpes, kāpiet bobsleja kamanās vai piesakaties biatlona sacensībās un būsiet olimpietis. Taču tik vienkārši, par laimi nav. Ir jāiegulda liels darbs, jāpatērē daudz laika, ir no kaut kā (nereti - no daudz kā!) jāatsakās, lai vispār iegūtu tiesības piedalīties olimpiskajās spēlēs.  Bijušais Latvijas Olimpiskās komitejas prezidents Vilnis Baltiņš šajā sakarā reiz ļoti labi pateica - proti, lai katrs no tiem, kas saukā olimpiešus par \"tūristiem\", pavērtē vispirms pats sevi un padomā, kurā vietā vai kurā līmenī viņš ir savā arodā pasaulē. Vai viņš spētu savā arodā iegūt tiesības piedalīties visas pasaules mēroga forumā? Protams, ka tiek piesaukta arī nauda kā galvenais arguments, kāpēc uz olimpiskajām spēlēm jābrauc tiem, kas nav reālu izredžu piedalīties cīņā par medaļām. Varētu domāt, ka jebkurā citā jomā kaut kas ir sasniedzams tikai ar svaigu gaisu vien. Naudas, zināšanai, potenciālajiem olimpiešiem ir krietni mazāk un līdz ar to iespējas ir krietni šaurākas un mazākas nekā bija un nekā vajadzētu būt, lai varētu vicināt prasības par medaļām tikai tāpēc, viņi, raug, taču tērē naudu. Tērē, droši vien ne vienmēr īsti lietderīgi un pareizi, bet arī nedzīvo,  kā niere taukos, ne tāpēc, lai tagad ārzemēs izklaidētos. Un vai tad, piemēram, būt starp pirmajiem 20 vai 30 olimpiskajās spēlēs ir kauns vai pazemojoši? Var, protams, noteikti savus atlases kritērijus, kas, starp citu, arī tiek darīts (īpaši atlasē uz vasaras olimpiskajām spēlēm), taču diezin vai tā mēs sekmēsim jauno sportistu mērķtiecību, jo arī sporta federāciju un Starptautiskās olimpiskās komitejas noteikto kritēriju izpildei ir vajadzīgs liels darbs un pašatdeve. Lielākā daļa sportistu, kas sapņo un cer kaut reizi piedalīties olimpiskajās spēlēs, nemaz netiek tajās startēt tieši tāpēc, ka tas nav nekāds tūrisms (nerunāsim par īpašajiem ielūgumiem tā saukto eksotisko valstu pārstāvjiem, pildot olimpisko spēļu sociālo lomu, jo uz mums tas neattiecas un jācer, ka nekad sporta nebūsim tik zemu, lai attiektos).  Ko mēs, piemēram, drīkstam pārmest olimpietim, kurš sportā būtībā ir amatieris, kurš tam velta visu savu brīvo laiku un izcīna tiesības piedalīties olimpiskajās spēlēs, bet nav tajās starp pirmajiem divdesmit, jo objektīvi nevar tur būt? Dažkārt rodas iespaids, ka tiekšanās uz kaut ko, cenšanās kaut ko sasniegt un kaut kur tikt, ir kaut kas nosodāms. Bet varbūt, ka tāds cilvēks ir savā ciemā piemērs daudziem bērniem un jauniešiem, varbūt tieši tāpēc daudzi izvēlēsies par saviem draugiem slēpes, bumbu, velosipēdu vai svaru stieni nevis pudeli, cigareti vai dīkdienību? Tā arī ir sporta sociālā loma. Ne jau tikai ar medaļām viss ir mērāms.  Starp citu, Latvijas hokeja izlasei arī nav reālu izredžu iegūt medaļas vai tikt līdz to dalīšanai. Nespēlēt un varbūt nemaz nepiedalīties olimpiskajā kvalifikācijā, jo tik un tā taču...? Absurds. Esam lepni par to, ka trešo reizi pēc kārtas Latvijai ziemas olimpiskajās spēlēs piedalās hokeja izlase (katram gadījumam atgādināšu, ka olimpiskajā turnīrā piedalās tikai 12 vīriešu hokeja izlases). Neapsaukāsim savējos (un citus arī) par tūristiem, bet būsim lepni par to, ka tik daudzi sportisti no Latvijas ir tikuši uz olimpiskajām spēlēm un ka vismaz trijos četros sporta veidos mūsējie būs starp labākajiem. Mācīsimies novērtēt arī mazus darbus.", "link": "https://www.delfi.lv/sports/archive/anatolijs-kreipans-olimpiskas-speles-un-turisms.d?id=29521665"},
{"title": "Anatolijs Kreipāns: Vai tikai Bagatska atbildība?", "category": "Sports", "body": "Ainars Bagatskis apstiprināts Latvijas vīriešu basketbola izlases galvenā trenera amatā. Mutiski vienošanās starp treneri un Latvijas basketbola savienību jau bija panākta, tā ka valdes lēmums šajā sakarā bija tikai visai formāls pasākums. Vēl jo vairāk tāpēc, ka citu kandidātu tobrīd nemaz nebija. Bagatskim tas ir jauns izaicinājums un reizē liels gods, risks un atbildība, bet vai tā ir tikai viņa atbildība? Diezin vai šis ir pateicīgākais laiks, lai stātos pie Latvijas vīriešu izlases stūres un ne jau tāpēc, ka LBS rocība pašreiz ir mazāka nekā tā bija iepriekš. Ne tikai basketbolā, bet arī citās sporta spēlēs naudu pelna un nākotni sen nodrošina (materiālā ziņā) klubos, darba izlasē - tas ir vairāk prestižs, atzinība, izaicinājums, iespēja sevi apliecināt u.tt. Protams, ne jau par skaistām acīm, taču ne jau naudas daudzums ir primārais, turklāt vēl tad, ja esi sava trenera ceļa sākumā. Tad izlases galvenā trenera darbā primārās ir citas vērtības. Sarunas ar Ainaru Bagatski ritēja jau labu laiku, pēc Gundara Vētras kandidatūras atkrišanas viņš būtībā palika vienīgais reālais kandidāts uz šo amatu un ja reiz viņš piekrita, ja reiz vēl pirms LBS valdes lēmuma jau izteicās par dažiem saviem darba principiem izlasē un par bijušā komandas biedrza Roberta Štelmahera piesaistīšanu palīga lomā (un Roberts arī piekrita sadarboties, piekrita palīdzēt izlasei vienalga, kādā statusā), tad laikam jau šāds solis tika ne vienreiz vien izsvērts.  Vai tas ir risks? Noteikti. Pie mums par basketbolu - kā tas ir kaimiņos Lietuvā - katra mājsaimniece varbūt arī nespriež un savu izlases sastāva variantu nenosauc, taču arī pie mums basketbola izlases galvenajam trenerim jārēķinās, ka šo spēli zina un saprot daudzi, ka padomdevēju un \"padomdevēju\" netrūks. Diezin vai mazāks izaicinājums - pat lielāks! - Ainaram savulaik bija stāšanās pie Kauņas \"Žalgira\" stūres. Kaut gan toreiz arī melsa, ka viņš ir tikai pagaidu variants, bet \"Žalgiris\" ir \"Žalgiris\" un uz šādu komandu otreiz var arī nepaaicināt. Vai tas ir izaicinājums? Noteikti. Tāds, kāds tas bija Kauņā, lielāks par to, kāds tas bija \"Baronā\", Valmierā un tagad Krasnojarskā. Spēlētāja pieredze (četri Eiropas čempionāta finālturnīri vien) Bagatskim joprojām ir un vēl labu laiku būs lielāka nekā trenera darba pieredze, taču - nestrādājot trenera darbā, tajā skaitā izlasē, pieredze arī nav iespējams gūt. Vai tas ir gods? Noteikti. Ārzemju trenerim jebkuras valsts izlases galvenā trenera amatā situācija ir citādāka neatkarīgi no viņa tituliem un slavenības, viņš tomēr ir iebraucējs, viņš te ir uz ilgāku vai īsāku laiku un agri vai vēlu, ar slavu vai kaunu, bet aizbrauks. Savējais paliks. Vai tā ir atbildība? Noteikti. Taču pašreizējā situācijā tā ir ne tikai Ainara Bagatska un viņa palīgu atbildība, tā ir pat arī vēl ne tikai basketbola vadības atbildība, tā šoreiz ir arī visas basketbola sabiedrības atbildība.  Ainaram Bagatskim izlases galvenā trenera amatā ir gan atbalstītāji, gan kritiķi un tas ir tikai normāli. No jaunā, toreiz vēl oficiāli neapstiprinātā, galvenā trenera mutes jau izskanēja, ka izlasē jāspēlē visiem labākajiem. Bez sīkākiem paskaidrojumiem. Situācija ir diezgan kutelīga, jo daži no labākajiem no spēlēšanas izlasē ir atstādināti. No sportiskā viedokļa jebkurš no pagājušajā rudenī sodītajiem izlasei būtu ļoti noderīgs, vismaz trīs no viņiem - gandrīz vai pašreiz neaizstājami, bet... Ir arī otra jeb morālā puse. Skaļi sodījām un tagad klusiņām reabilitēsim? Katrs gadījums ir citādāks, jo viens, piemēram, publiski palūdz piedošanu, cits klusēja, jo vienkārši nebija, ko teikt sevis attaisnošanai, kas zināmā mērā nozīmē soda mēra pieņemšanu un - cerams - pārkāpumu saprašana, bet vēl cits savukārt \"lecās\" un vēl vairāk izaicināja pret sevi sabiedrības nosodījumu. Galu galā - spēlēšana izlasē nav obligātais karadienests un ja reiz kādam svarīgāk un lietderīgāk ir pavadīt vasaru nevis izlasē, bet gan izklaidē vai, piemēram, veltīt vairāk laika ģimenei vai kādām neatliekamām lietām, tad tas vēl nav iegansts pasludināt to par nodevēju. Vienkārši tad nevajag mānīt sevi un citus, lai beigās nesanāk nesaprašanās. Kā rīkosies jaunais treneris attiecībā pret sodītajiem basketbolistiem? Sportiskā rezultāta sasniegšanai - iekļūšanai Eiropas čempionāta finālturnīrā - viņi komandā ir vajadzīgi un šāds uzdevums jaunajam trenerim jau ir dots. Droši vien, ka Ainaram būs atsevišķa saruna ar katru no diskvalificētajiem, droši vien, ka tikai un vienīgi viņam vispirms būs jālemj un pēc tam par savu lēmumu jāatbild, bet...  Šajā situācijā redzēsim, kāda ir mūsu basketbola sabiedrība, kas tai ir primārs un svarīgākais, kāda ir tās morāle. Treneris var pat pieprasīt attaisnot diskvalificētos spēlētājus, jo pretējā gadījumā viņš neko nesola (un tas būtu diezgan loģiski). Vai varbūt nelokāmi paliekam uzticīgi pašu pieņemtajām sankcijām, esam pat gatavi upurēt vienu finālturnīru, varbūt pat izkrītam uz B grupu, bet bruņojamies ar pacietību un veidojam jaunu izlasi, kurā ar laiku - ja vien būs patiesa vēlēšanās un ja būs pieprasīti vai izturēs konkurenci - iekļausies arī pašreiz diskvalificēties spēlētāji. Kāda būs LBS attieksme un kāda būs basketbola sabiedrības un vispār sabiedrības reakcija un tādu vai citādu lēmumu? Tā noteikti nebūs viennozīmīga, taču tā daudz ko arī parādīs. Gaida interesanti notikumi.", "link": "https://www.delfi.lv/sports/news/analysis/anatolijs-kreipans-vai-tikai-bagatska-atbildiba.d?id=29696921"},
{"title": "Anatolijs Kreipāns: Izloze nav vēlējumu koncerts", "category": "Sports", "body": "Droši vien, ka neliela vilšanās pēc Eiropas 2012. gada futbola čempionāta kvalifikācijas grupu izlozes Latvijas līdzjutējiem ir. Atkal nav ne Anglijas, ne Itālijas, ne Francijas vai Vācijas, nav arī Spānijas un Nīderlandes, bet toties otrajā kvalifikācijas turnīrā pēc kārtas jāspēlē ar Grieķiju un Izraēlu. Atliek vien atcerēties bijušo Vācijas izlases uzbrucēju un treneri Rūdiju Felleru, kurš reiz teica, ka grupu izloze nav koncerts pēc klausītāju vēlmēm. Ko izloze devusi, ar to jāspēlē.  Ne uzvarēt, ne nopelnīt? Vai šis, futbola kuluāros jau dzirdētais vērtējums, atbilst Latvijas izlases grupas - Horvātija, Grieķija, Izraēla, Gruzija un Malta - raksturam? Daļēji - atbilst. Nopelnīt, piemēram, uz TV translāciju pārdošanu diezin vai izdosies, bet uzvarēt... Kāpēc gan ne? Latvija nav grupas favorīte un nekad Eiropas vai pasaules čempionātu kvalifikācijas turnīros arī nebūs savā grupā favorīte, taču vai tad 2004. gada Eiropas čempionāta kvalifikācijā bija citādāk?  Man pašreizējā izloze un mūsu grupas sastāvs atgādina tieši tā Eiropas čempionāta kvalifikāciju. Ja pietiekami stipri, uzņēmīgi un mērķtiecīgi būsim vispirms paši, tad otro vietu šajā grupā iegūt nav neiespējami. Punktus zaudēs visas komandas, šajā grupā gandrīz katrs var uzvarēt savā laukumā katru, tā ka situācija var veidoties mums labvēlīga un jābūt pašiem gataviem to izmantot. Tā, kā tas bija 2004. gada Eiropas čempionāta kvalifikācijā. Vai tad toreiz mūsu grupa bija vājāka par pašreizējo? Nebija, taču ieņēmām otro vietu. Vai Turcija, kas nesen bija kļuvusi par trešo labāko komandu Pasaules kausa izcīņā, bija vājāka par kādu no šīm izlasēm? Nebija. Turki gan bija pārāk pašpārliecināti, taču vispirms jau mēs bijām gatavi izmantot šo apstākli, ticējām un cerējām, ka varam. Un darījām.  Treneris mūsu izlasei ir tas pats, kas bija toreiz - Aleksandrs Starkovs - un tas ir vēl viens pluss. Viņš zina, kā gatavot komandu, lai tā būtu gatava spēles un morāles ziņā (ar attieksmi izlases futbolistiem allaž viss ir bijis kārtībā un par to jāuztraucas vismazāk, viņi šajā ziņā varētu būt piemērs daudziem) izmantot labvēlīgu situāciju, būtu gatava arī veidot šādu situāciju un līdz pēdējām spēļu kārtām piedalītos cīņā par vismaz otro vietu grupā. Liela daļa 2004. gada Eiropas čempionāta kvalifikācijas turnīra spēlētāju izlasē vairs nespēlē, taču vairāki tajā vēl ir un tātad - ir kas nodod stafeti tiem, kuri ir sportisku ambīciju pilni cīnīties. Galu galā - vai tad slikts un neveiksmīgs mums bija nesenais Pasaules kausa kvalifikācijas turnīrs? Tas pašreizējiem izlases spēlētājiem un tiem, kuri šajā kvalifikācijas spēļu ciklā izlasē iekļausies vai no tuvākajiem rezervistiem kļūs par pamatspēlētājiem atstājis mantojumā pārliecību par savu varēšanu.  Diezin vai kāda komanda mūsu grupā - arī Horvātija un Grieķija - uz spēli pret Latvijas izlasi izies jau kā uzvarētāja. Mūs ciena, ar mums rēķinās un mums ir lieliska iespēja vēlreiz pierādīt, ka esam tā vērti.", "link": "https://www.delfi.lv/sports/news/analysis/anatolijs-kreipans-izloze-nav-velejumu-koncerts.d?id=29772247"},
{"title": "Bārtuļa 'Flyers' izcīna trešo uzvaru pēc kārtas", "category": "Sports", "body": "Nacionālās hokeja līgas (NHL) regulārajā čempionātā piektdien uzvaru trešajā spēlē pēc kārtas izcīnīja Oskara Bārtuļa pārstāvētais klubs Filadelfijas \"Flyers\", kas ar 3:2 pieveica Monreālas \"Canadiens\". Bārtulis laukumā bija 14:09 minūtes, bloķēja četrus pretinieku metienus, pats reizi meta pa \"Canadiens\" vārtiem, bet viņa koeficients bija negatīvs \"-1\". Divus vārtus uzvarētājiem guva Džefs Kārters, bet vienus – Mets Kārls. \"Canadiens\" labā vārtus guva Glens Metropolits un Dominks Mūrs. \"Flyers\" tā bija priekšpēdējā spēle pirms Vankūveras olimpisko spēļu pārtraukuma. Vēl sestdien \"Flyers\" atkal tiksies ar \"Canadiens\", bet nākamo spēli tad aizvadīs pēc Ziemas olimpiskajām spēlēm.", "link": "https://www.delfi.lv/sports/news/hokejs/bartula-flyers-izcina-treso-uzvaru-pec-kartas.d?id=29896335"},
{"title": "Katram dopingā pieķertam Itālijas olimpietim būs jāmaksā 100 000 eiro naudas sods", "category": "Sports", "body": "Ikviens Itālijas olimpietis, kas tiks pieķerts dopinga izmantošanā, būs spiests samaksāt 100 000 eiro lielu naudas sodu. Visiem 109 Itālijas sportistiem jāparakstās zem vienošanās ar Itālijas Olimpisko komiteju (CONI), atsaucoties uz aģentūru AP, ziņo 'Sport Express'. CONI prezidents Džovanni Petruči uzsvēris dokumenta nozīmīgumu. 'Nolēmām pievienot naudas sodu, lai parādītu, cik nopietni Itālijas sports cīnās pret dopingu. Tas, kurš atteiksies parakstīt dokumentu, uz Vankūveru nebrauks,' AP citē Petruči. Arī pirms 2008. gada Pekinas olimpiskajām spēlēm CONI lika sportistiem parakstīt līdzīgu dokumentu, taču tajā nebija minēts naudas sods.", "link": "https://www.delfi.lv/sports/archive/katram-dopinga-piekertam-italijas-olimpietim-bus-jamaksa-100-000-eiro-naudas-sods.d?id=29665131"},
{"title": "Nagano Olimpiskais čempions Milille atzīstas dopinga lietošanā", "category": "Sports", "body": "1998.gada Nagano olimpisko spēļu čempions distanču slēpošanā Mika Milille atzinies, ka savas karjeras laikā lietojis aizliegtās vielas. Telekanāls \"Nelonen\" vēstīja, ka vērienīga dopinga skandāla izmeklēšanas laikā Milille dopinga lietošanā atzinies pagājušajā gadā. Tomēr viņš nav atklājis, kas viņam aizliegtās vielas piegādājis vai kur viņš tās ņēmis. Milille Nagano Olimpiādē triumfēja 30 kilometru distancē, bet karjerā kopā viņš izcīnīja sešas olimpiskās godalgas. Tāpat viņš četras reizes kļuva par pasaules čempionu. Dopinga lietošanā soms kopā ar pieciem saviem tautiešiem tika pieķerts 2001.gada pasaules čempionāta laikā. Visu sportistu organismā toreiz tika konstatēta aizliegtā viela HES, kas palielina asins plazmas daudzumu organismā. Pēc dopinga skandāla, kas bija lielākais visā Somijas sporta vēsturē, Starptautiskā Slēpošanas federācija (FIS) piesprieda arī mūža diskvalifikācijas arī vairākiem treneriem un ārstiem. Milille saņēma divu gadu diskvalifikāciju. Pēc atgriešanās sacensībās Milille vairs nebija spējīgs sasniegt tādu līmeni kā pirms diskvalifikācijas. Karjeru viņš beidza 2005.gadā.", "link": "https://www.delfi.lv/sports/archive/nagano-olimpiskais-cempions-milille-atzistas-dopinga-lietosana.d?id=29685149"},
{"title": "Kanādas treneris aicina neļaut krievu slēpotājiem startēt Olimpiādē", "category": "Sports", "body": "Kanādas distanču slēpošanas izlases treneris Deivis Vūds aicinājis visus Krievijas slēpotājus atstādināt no dalības sacensībās, jo tie pārāk bieži tiek pieķerti dopinga lietošanā. Vūds pirmkārt uzsvēra, ka krievi nedrīkst startēt Pasaules kausa posmos un pasaules čempionātā, bet nedaudz pielaidīgāks bija pret dalību Olimpiādē, tomēr tāpat skeptiski noskaņots.  Tikmēr krievu izcelsmes slēpotājs Ivans Babikovs, kurš tagad pārstāv Kanādu, intervijā savas jaunās dzimtenes medijiem atklājis, ka dopings Krievijas sportā tiek uzskatīts par normu.  Tikai pēdējā gada laikā vien dopinga lietošanā pieķerti tādi sportisti kā olimpiskā čempione Jūlija Čepalova, kā arī Jeļena Dementjeva un Aļona Sidko. Tomēr tāpat krievi tiek uzskatīti par vieniem no galvenajiem pretendentiem uz godalgām distanču slēpošanā.  Savukārt 2006.gada Turīnas olimpiskajās spēlēs skaļākais skandāls izraisījās pēc tam, kad dopinga lietošanā tika pieķerta sudraba medaļas ieguvēja 15 kilometru distancē Olga Piļeva.  Paredzams, ka Vankūverā tiks veiktas aptuveni 2000 dopinga proves, savukārt Krievijas Antidopinga aģentūras (RUSADA) vadītājs Aleksandrs Derevojedovs iepriekš izteicās, ka viņa valsti Vankūverā dopinga skandāli neskars.  \"Pēc vairākiem skandāliem, kas pēdējos gados skāra mūsu sportistus, esam cītīgi strādājuši, lai preventīvi tiktu galā ar dopinga lietotājiem ne tikai augstākajā līmenī, bet arī jaunatnes sportā,\" pagājušā mēneša beigās teica Derevojedovs. \"Ar visu atbildību varu apsolīt, ka mūsu piekoptā politika pasargās mūsu valsti no jebkāda dopinga skandāla Vankūveras spēlēs.\"  Vankūveras olimpiskās spēles notiks no 12. līdz 28.februārim.", "link": "https://www.delfi.lv/sports/archive/kanadas-treneris-aicina-nelaut-krievu-slepotajiem-startet-olimpiade.d?id=29751693"},
{"title": "Olimpisko spēļu translācijas LTV piedāvās arī internetā un sabiedriskās vietās", "category": "Sports", "body": "XXI Vankūveras Ziemas olimpisko spēļu translācijas Latvijas Televīzija (LTV) piedāvās arī internetā un sabiedriskās vietās, vortālu \"Delfi Sports\" informēja LTV. Kā zināms Ziemas olimpiskās spēles Vankūverā risināsies no 12. līdz 28. februārim, un LTV plāno ļoti plaši atspoguļot gada nozīmīgāko sporta notikumu. Olimpiskajās spēlēs šogad piedalīsies arī 58 sportisti no Latvijas. Kopumā mūsu valsts būs pārstāvēta deviņos sporta veidos, tostarp arī hokejā.  Notikumus Vankūverā atspoguļos abi sabiedriskās televīzijas kanāli. Gan LTV1, gan LTV7 piedāvās Olimpisko spēļu atklāšanas ceremoniju (piektdien, 12. februārī, plkst. 3:50 jeb naktī no 12. uz 13. februāri) un noslēguma ceremoniju (svētdien, 28. februārī, plkst. 3:30 jeb naktī no 28. februāra uz 1. martu). Abos kanālos būs skatāmi arī regulāri ziņu izlaidumi par aktuālākajiem notikumiem Vankūverā.  Tomēr tieši LTV7 kļūs par īstenu olimpisko kanālu, veltot translācijām 24 stundas diennaktī. Visvairāk interesējošās pārraides būs skatāmas gan tiešraidēs, gan atkārtojumos, daži citi veidi bez Latvijas sportistu piedalīšanās - ierakstā. Katru dienu LTV7 būs skatāmas Olimpiskās dienasgrāmatas un Olimpiskās ziņas. Tās ik dienu būs skatāmas plkst. 7.30 un 8.30, kā arī ap plkst. 19:00 un ap 23:00. Savukārt LTV1 ēterā ziņu kalendārs būs šāds: no 14. februāra līdz pat Olimpisko spēļu noslēgumam Olimpiskās ziņas būs skatāmas katru dienu tūlīt pēc ziņu izlaiduma \"Šodien Latvijā\" (darbdienās - plkst. 18:30, brīvdienās - plkst. 18:15), pēc Nakts ziņām, bet no 15. februāra - arī plkst. 8:00 no rīta (darbdienās tās iekļausies raidījumā \"Labrīt, Latvija!\"). Aktuālā informācija tiks atspoguļota arī informatīvajā raidījumā \"Panorāma\".  Ņemot vērā Dižķibeli, uz Kanādu no Latvijas Televīzijas šoreiz dodas tikai sešu cilvēku grupa: komentētāji Māris Rīmenis un Anatolijs Kreipāns, kā arī divas filmēšanas grupas - Dāvids Ernštreits ar operatoru Jāni Šēnbergu un Armands Tripāns ar operatoru Egilu Kurpnieku. Rīmenis komentēs bobsleju, skeletonu un kamaniņu sportu, Kreipāns - hokeju, biatlonu un dažus slēpošanas veidus. Ernštreits savās reportāžās atspoguļos notikumus Vistlerā, bet Tripāns vēstīs par jaunāko Vankūverā. Lielākā daļa LTV žurnālistu un tehnisko darbinieku strādās Zaķusalas studijā. Ikdienas olimpiskās studijas Zaķusalā vadīs Uģis Joksts un Madara Šmite, olimpiskās ziņas būs Sandija Semjonova pārziņā, savukārt \"Panorāmā\" par spēlēm informēs Juris Valdovskis. Latvijas Televīzija iegādājusies Vankūveras Olimpisko spēļu raidtiesības ne tikai publiskajā izplatīšanas tīklā, bet arī tiesības pārraidīt spēļu translācijas internetā, mobilajā vidē un sabiedriskajās vietās. Minēto raidtiesību realizācija ir saistīta ar obligāto prasību ievērošanu, kuras nosaka Eiropas raidorganizācijas savienības (EBU) noslēgtais līgums ar Starptautisko Olimpisko komiteju. Būtiskākais punkts, kas brīvās informācijas plūsmas apstākļos izraisīs zināmas interneta lietotāju iebildes, saistīts ar nosacījumu, ka Olimpisko spēļu video materiāli var tikt pārraidīti tikai Latvijas Televīzijas interneta mājas lapā. Ņemot vērā šos apstākļus, LTV veikusi pasākumus, lai iespējami lielākam skaitam interneta lietotāju labā kvalitātē nodrošinātu LTV7 olimpisko spēļu programmas pārraidīšanu tiešsaistes režīmā. Bez tam, LTV arhīva mājas lapā  www.ltvarhivs.lv  būs iespējams bez maksas skatīties visu pārraidīto sacensību atkārtojumus līdz 2011. gadam.  Ņemot vērā faktu, ka LTV7 pārraidīs olimpiskās spēles 24 stundu režīmā, tiks parādīti visi svarīgākie Olimpisko spēļu notikumi. Vienlaikus ar plašām iespējām vērot Olimpiskās pārraides televīzijā un interneta vidē, sadarbībā ar Latvijas Mobilo Telefonu, tiks nodrošināta LTV7 translāciju pārraide mobilajā platformā. Mobilajā vidē būs pieejami arī video sižeti par visām svarīgākajām sacensībām, speciālās reportāžas par Latvijas sportistu startiem no Vankūveras, Olimpiskās ziņu programmas un tradicionālie Zelta mirkļi. Iegādātās raidtiesības ietver sevī tiesības pārraidīt LTV translācijas arī sabiedriskās vietās. Latvijas Televīzija oficiāli piešķir tiesības uzņēmējiem pārraidīt Latvijas Televīzijas Olimpisko spēļu translācijas sabiedriskās vietās, ievērojot vairākus nosacījumus.", "link": "https://www.delfi.lv/sports/archive/olimpisko-spelu-translacijas-ltv-piedavas-ari-interneta-un-sabiedriskas-vietas.d?id=29803995"},
{"title": "Biatlonistam Meirānam 65.vieta IBU kausa posma sprinta distancē", "category": "Sports", "body": "Latvijas biatlonists Krišjānis Meirāns sestdien izcīnīja 65.vietu Slovākijā notiekošā IBU kausa izcīņas septītā posma desmit kilometru sprinta distancē. Divās šaušanās Meirāns pieļāva kopumā trīs kļūdas, finišā uzvaru izcīnījušajam Tedam Armgrēnam no Zviedrijas, kurš šāva bez kļūdām, zaudējot trīs minūtes un 43,9 sekundes. Vēl viens Latvijas pārstāvis Toms Praulītis ar četriem nesašautiem mērķiem ierindojās 71.vietā četras minūtes un 26,2 sekundes aiz uzvarētāja, bet Daumants Lūsa finišēja 73.pozīcijā, šaušanā kļūdoties četras reizes un Armgrēnam piekāpjoties par četrām minūtēm un 35,5 sekundēm. Kopumā sacensībās startēja 92 sportisti. Vēl sestdien notiks 7,5 kilometru sprints sievietēm, kur gan Latvijas pārstāves nestartēs. Kā ziņots, ceturtdien 20 kilometru individuālajā distancē Latvijas biatlonists Jānis Bērziņš izcīnīja 57.vietu, bet Praulītis un Meirāns izcīnīja attiecīgi 65. un 69.vietu. Posms noslēgsies svētdien ar stafetes sacensībām. Šis ir pēdējais šosezon paredzētais IBU kausa posms, pēc kura no 18. līdz 26.feburārim sekos Eiropas čempionāts.", "link": "https://www.delfi.lv/sports/news/winter_sports/biathlon/biatlonistam-meiranam-65vieta-ibu-kausa-posma-sprinta-distance.d?id=43044532"},
{"title": "Latvijas biatlonistus PČ sprintā iegāž šaušana; triumfē Svendsens", "category": "Sports", "body": "Latvijas biatlonistus sestdien pasaules čempionātā 10 kilometru sprintā iegāza šaušana, bet par deviņkārtējo pasaules čempionu kļuva norvēģis Emīls Hegle Svendsens. Labākais no Latvijas biatlonistiem  Edgars Piksons  ieņēma 40.vietu, komandas līderis  Andrejs Rastorgujevs  finišēja tikai 65.vietā,  Rolands Pužulis  – 98.vietu, bet Oskars Muižnieks – 113.vietu. Sacensībās startēja 136 sportisti. Tādējādi tikai Piksons rīt startēs pasaules čempionātā 12,5 kilometru iedzīšanā, kurā dalību nodrošināja 60 labākie. Devīto reizi karjerā pasaules čempionātos uz goda pjedestāla augstākā pakāpiena kāpa Svendsens, kuram zelta medaļu netraucēja iegūt arī viena kļūda šaušanā. Vienu soda apli distancē veica arī sudraba medaļas ieguvējs, Pasaules kausa kopvērtējuma līderis Martēns Furkāds (+8,1 sekundes), bet bronzu izcīnīja precīzi šāvušais Slovēnijas pārstāvis Jakovs Faks (+11,2 sekundes). Piksons pirmajā šaušanā bija nekļūdīgs, bet otrajā pieļāva divas kļūdas, tādējādi neiekļūstot starp 30 labākajiem (+1:54,6 minūtes). Latvijas labāko biatlonistu Rastorgujevu distancē iegāza vēl neprecīzāka šaušana (2+2), un viņš uzvarētājam zaudēja 2:43,2 minūtes. Pužulis šaušanā kļūdījās tikai reizi, bet bija lēns slēpošanā (+3:50,0 minūtes), bet Muižnieks šaušanā kļūdījās divas reizes (+4:27,3 minūtes).", "link": "https://www.delfi.lv/sports/news/winter_sports/biathlon/latvijas-biatlonistus-pc-sprinta-iegaz-sausana-triumfe-svendsens.d?id=43044546"},
{"title": "Video: Derībās zaudējušais Kalgari mērs dzied par godu Anaheimas 'Ducks'", "category": "Sports", "body": "Arī šosezon Nacionālās Hokeja līgas ( NHL ) klubu pilsētu mēri ir slēguši derības par Stenlija kausa izcīņas rezultātiem. Tā Kalgari mērs Nadids Nenšijs bija spiests izpildīt dziesmu par godu finālistiem, Anaheimas \" Ducks \", kuri ceļā uz Rietumu konferences finālu pieveica Kalgari \" Flames \". PirmsStenlija kausa izcīņas ceturtdaļfināla Nenšijs saderēja ar Anaheimas pilsētas mēru par dziesmu, turklāt tā bija jāizpilda uzvarētāju formastērpā. Nenšijs nodziedāja Nidinas Menzela dziesmu \"Let It Go\", tērpies Anaheimas kluba kreklā ar tā iepriekšējo logo, kad komanda vēl saucās \"Mighty Ducks\".", "link": "https://www.delfi.lv/sports/news/3-puslaiks/video-deribas-zaudejusais-kalgari-mers-dzied-par-godu-anaheimas-ducks.d?id=46018275"},
{"title": "Isinbajevai piedzimusi meitiņa", "category": "Sports", "body": "Slavenajai krievu kārtslēcējai, pasaules rekordistei Jeļenai Isinbajevai sestdienas vakarā piedzimusi meitiņa, vēsta Krievijas masu mediji. Meitiņas augums 53 centimetri, bet viņas svars – 3820 grami. Gan bērniņš, gan pati sportiste jūtas labi, norāda Krievijas Vieglatlētikas savienība. Divkārtējā olimpiskā čempione Isinbajeva 28 reizes labojusi pasaules rekordu, kas tagad ir 5,06 metri un sasniegts 2009.gadā.", "link": "https://www.delfi.lv/sports/news/3-puslaiks/isinbajevai-piedzimusi-meitina.d?id=44665452"},
{"title": "Gatavošanās Rio Olimpiādei ir sliktākā jebkad pieredzētā, saka SOK viceprezidents", "category": "Sports", "body": "Gatavošanās 2016.gada vasaras olimpiskajām spēlēm Riodežaneiro ir sliktākā, kāda jebkad pieredzēta, pēc vizītes Brazīlijā atzinis Starptautiskās Olimpiskās komitejas ( SOK ) viceprezidents Džons Koutss. Līdz ar to SOK ir pieņēmusi bezprecedenta lēmumu nolīgt ekspertus, kas uzraudzītu vietējās orgkomitejas darbību.  \"Situācija ir kritiska,\" aģentūra \"Associates Press\" citē Koutsu, kurš jau sešas reizes atbildīgās komisijas sastāvā viesojies Brazīlijā, lai pārbaudītu tās gatavošanos 2016.gada spēlēm. \"SOK ir piesaistījusi papildus cilvēkus, kas ir mums neraksturīgi, taču mums nav B plāna. Manuprāt, situācija ir vēl sliktāka nekā tas bija ar Atēnu olimpiādi 2004. gadā. Ir sliktāk nekā es biju gaidījis.\" \"Mēs esam diezgan nobažījušies,\" atklāj SOK viceprezidents. \"Darbi kavējas daudzos aspektos, un to nevar ignorēt.\" Arī gatavošanos 2004. gada Atēnu olimpiskajām spēlēm aizēnoja celtniecības darbu kavēšanās, taču visi objekti un infrastruktūra tika pabeigti laikus. Toties Rio atsevišķos objektos darbi vēl pat nav iesākti, norāda Koutss. No grafika atpaliek arī infrastruktūras uzlabošana, kā arī radušās problēmas ar \"sociāliem jautājumiem\" pašā pilsētā. Par vienu no problēmām SOK viceprezidents min to, ka Rio orgkomitejai nav šāda vēriena pasākumu rīkošanas pieredzes, lai gan darbinieku skaits tajā uz šo brīdi ir analogs Londonai - 600 cilvēku.", "link": "https://www.delfi.lv/sports/news/other_kinds/other/gatavosanas-rio-olimpiadei-ir-sliktaka-jebkad-pieredzeta-saka-sok-viceprezidents.d?id=44440716"},
{"title": "Foto: Kā šobrīd izskatās 2016.gada olimpisko spēļu pludmalēs", "category": "Sports", "body": "Starptautiskā olimpiskā komiteja (SOK) un daudzi sporta eksperti brīdinājuši Brazīliju par gauso gatavošanos 2016.gada olimpiskajām spēlēm Riodežaneiro. Lielu kritiku rīkotāji saņēmuši par Kopakabana un Gvanabara pludmalēm, kur ūdens ir ļoti piesārņots, bet pašas pludmales piemēslotas ar sadzīves atkritumiem. Šo pludmaļu tuvumā risināsies peldēšanas maratona, burāšanas un triatlona sacensības.", "link": "https://www.delfi.lv/sports/news/3-puslaiks/foto-ka-sobrid-izskatas-2016gada-olimpisko-spelu-pludmales.d?id=44446464"},
{"title": "Riodežaneiro Olimpiādes vajadzībām pabeigti 38% no ieplānotajām sporta būvēm", "category": "Sports", "body": "Pašlaik ir pabeigti 38% no sporta būvēm, kas nepieciešamas Brazīlijas pilsētā Riodežaneiro ieplānoto 2016.gada vasaras olimpisko un paraolimpisko spēļu norisei, pavēstījuši rīkotāji. Olimpisko spēļu norisē tiks izmantotas 29 pastāvīgās sporta būves, bet sacensības jau tagad var uzņemt 11 no tām. Vēl astoņās nepieciešams veikt renovācijas darbus, bet atlikušās desmit tiek būvētas no nulles. Tāpat sporta spēļu norisei tiks izveidotas astoņas īslaicīgās sporta būves. Rīkotāju ziņojums par sporta būvju celtniecības progresu sekojis īsi pēc tam, kad starptautiskie mediji ziņoja par iespējamu 2016.gada Olimpiādes pārcelšanu uz Londonu. Ticis vēstīts, ka gauso sagatavošanās darbu dēļ rīkotāji interesējušies pie 2012.gada  Londonas  Olimpiādes rīkotājiem, vai viņi vajadzībās gadījumā būtu spējīgi uzņemt spēles. Starptautiskā Olimpiskā komiteja ( SOK ) šīs ziņas ir noraidījusi. Celtniecības darbi pašlaik norisinās visās četrās pilsētas zonās, kurā notiks olimpiskās spēles. Rīkotāji uzsver, ka līdz šim noticis darbs pie jauno sporta būvju pamatu sliešanas un citu projektu ievešanas noslēguma stadijā. Tiek akcentēts, ka šie sagatavošanās darbi ārēji nav plaši saskatāmi, taču tie ir svarīgākie, lai visi pārējie celtniecības un renovēšanas darbi ritētu raiti un bez aizķeršanās. Šovasar  Brazīlija , tajā skaitā Riodežaneiro, uzņems  Pasaules  kausa finālturnīru futbolā. Kā zināms, sporta būvēs šī turnīra vajadzībām laika gaitā konstatēta virkne dažādu pārkāpumu, tajā skaitā strādnieku nāves gadījumi, bet celtniecības darbu grafiki gandrīz visās lokalizācijas vietās krietni atpalikuši no solītā.", "link": "https://www.delfi.lv/sports/news/other_kinds/other/riodezaneiro-olimpiades-vajadzibam-pabeigti-38-no-ieplanotajam-sporta-buvem.d?id=44545274"},
{"title": "Neimars zaudē Zakerbergam virtuālajā futbola driblā", "category": "Sports", "body": "Brazīlijas futbola izlases un \" FC Barcelona \" uzbrucējs  Neimars  zaudējis derībās sociālā tīkla \" Facebook \" radītājam Markam Cukerbergam par to, kurš būs veiksmīgāks virtuālajā driblā ar futbola bumbu. Neimars un Zakerbergs saderēja tviterī par to, kuram būs veiklāki pirksti virtuālajā driblā. \"FC Barcelona\" uzbrucējs veica 29 sitienus, kamēr Zakerbergs - 37. in realtà la vera sfida di Neymar è stata pronunciare il nome di Mark Zuckerberg  pic.twitter.com/9a1zMqRIFe — Lottie. (@godisneymar)  July 19, 2016 Pēc zaudējuma derībās Neimars uzaicinājis Zakerbergu sacensties driblā ar īstu, ne virtuālu futbolbumbu un kā nākamo virtuālā dribla dalībnieku nosaucis  F-1  čempionu Lūisu Hamiltonu.", "link": "https://www.delfi.lv/sports/news/3-puslaiks/neimars-zaude-zakerbergam-virtualaja-futbola-dribla.d?id=47695499"},
{"title": "Ukrainiete Pidrušna negaidīti kļūst par pasaules čempioni; Latvijas biatlonistēm vietas lejasgalā", "category": "Sports", "body": "Ukrainas biatloniste Oļena Pidrušna sestdien Čehijā negaidīti kļuva par pasaules čempioni 7,5 kilometru sprinta distancē, kamēr labākā no Latvijas pārstāvēm bija  Žanna Juškāne , kurai 90.vieta. Juškāne divās šaušanās pieļāva piecas kļūdas, finišā Pidrušnai zaudējot trīs minūtes un 46,8 sekundes. Uzreiz aiz Juškānes ar vienu soda apli 91.vietā sekoja Baiba Bendika, bet Inga Paškovska ar diviem nesašautiem mērķiem ierindojās 107.pozīcijā 113 sportistu konkurencē. Latvijas pārstāves tādējādi pārliecinoši nekvalificējās svētdienas iedzīšanas sacensībām. Savukārt 26 gadus vecā Pidrušna, kura šaušanā darbojās bez kļūdām, sasniedza savu karjeras augstvērtīgāko rezultātu, finišā par 6,4 sekundēm apsteidzot titulēto Tūru Bergeri no Norvēģijas, kura šaušanā pieļāva vienu kļūdu. Trešā ar vienu nesašautu mērķi 22,8 sekundes aiz ukrainietes finišēja viņas tautiete Vita Semerenko. Bergere, kura šajā čempionātā iepriekš izcīnīja zeltu jauktās stafetes sacensībās, karjeras laikā tagad izcīnījusi 14 pasaules čempionātu medaļas, no kurām piecas ir zelta. Pasaules čempionātā tiek izcīnīti arī Pasaules kausa ieskaites punkti. Kopvērtējumā līderpozīcijā ar 715 punktu nostiprinājās Bergere, kurai ar 522 punktiem seko baltkrieviete Darja Domračova. Savukārt uz trešo vietu ar 509 punktiem pakāpās vāciete Miriama Gesnere. Kā ziņots, pasaules čempionāts sākās ceturtdien ar jauktās stafetes sacensībām, kurās uzvarēja Norvēģija, bet Latvijas izlase ierindojās 24.pozīcijā. Savukārt sestdien desmit kilometru sprintā triumfēja norvēģis Ēmils Hegle Svendsens, kamēr labākais no latviešiem bija 40.vietā finišējušais  Edgars Piksons . Pasaules čempionāts ilgs līdz 17.februārim.", "link": "https://www.delfi.lv/sports/news/winter_sports/biathlon/ukrainiete-pidrusna-negaiditi-klust-par-pasaules-cempioni-latvijas-biatlonistem-vietas-lejasgala.d?id=43044872"},
{"title": "Svendsens fotofinišā kļūst par pasaules čempionu iedzīšanā; Piksonam 40.vieta", "category": "Sports", "body": "Par pasaules čempionu biatlonā 12,5 kilometru iedzīšanas sacensībās svētdien fotofinišā kļuva norvēģis Ēmils Hegle Svendsens. Savukārt Latvijas biatlonists  Edgars Piksons  tāpat kā sprintā finišēja 40.vietā. Pēc pēdējās šaušanas cīņā par uzvaru iesaistījās uzreiz četri biatlonisti, bet pēdējā puskilometrā palika Svendsens ar Martēnu Furkadu no  Francijas . Uzvarētājs noskaidrojās vien fotofinišā un par 0,1 sekundi ātrāks tomēr bija Svendsens, tiekot jau pie savas trešās zelta godalgas šī gada pasaules čempionātā, jo iepriekš viņš bija labākais arī jauktajā stafetē un sprintā. Furkads pasaules čempionāta iedzīšanas distancē bija triumfējis iepriekšējās divas reizes. Četrās šaušanās Svendsens pieļāva vienu kļūdu, bet Furkads bija neprecīzs divreiz. Tikmēr trešo vietu ar vienu kļūdu izcīnīja krievu sportists Antons Šipuļins, kurš apsteidza savu precīzi šāvušo tautieti Dmitriju Mališko. Piksons šoreiz četrās šaušanās pieļāva četras kļūdas un finišā no Svendsena atpalika par četrām minūtēm un 14,3 sekundēm. Kā ziņots,  sestdien notikušajās desmit kilometru sprinta sacensībās  Piksons parūpējās par patīkamu pārsteigumu, izcīnot 40.vietu un nopelnot savu pirmo punktu šīs sezonas Pasaules kausa ieskaitē. Neveiksmīgi sacensībās startēja Latvijas izlases līderi  Andrejs Rastorgujevs , kurš ierindojās 65.vietā,  Rolands Pužulis  finišēja 98.vietā, bet jaunajam Oskaram Muižniekam 113.pozīcija. Šosezon ļoti sekmīgi startējošais Rastorgujevs pēdējā laikā saskāries ar veselības problēmām. Vēlāk svētdien risināsies desmit kilometru iedzīšanas distance sievietēm, tomēr Latvija tajā nebūs pārstāvēta. Pasaules čempionāts  ilgs līdz 17.februārim.", "link": "https://www.delfi.lv/sports/news/winter_sports/biathlon/svendsens-fotofinisa-klust-par-pasaules-cempionu-iedzisana-piksonam-40vieta.d?id=43045484"},
{"title": "Mārupē atklās jaunu BMX trasi", "category": "Sports", "body": "22.septembrī Mārupē notiks jaunas BMX trases atklāšana, kuras laikā norisināsies arī šīs sezonas Latvijas BMX noslēguma sacensības, informēja organizatori. Sacensībās vairāk kā 200 BMX riteņbraucēji no visas Latvijas cīnīsies par OPEN un Mārupes BMX balvām. Izveidotā BMX trase ir projekts, kas ar Mārupes novada Domes, biedrības \"Pierīgas partnerības\" un Lauku atbalsta dienesta atbalstu tapis pēc iedzīvotāju - \"Mārupes BMX kluba\" dalībnieku - idejas un iniciatīvas. \"Esot aktīvā sporta entuziastiem, bija vēlēšanās radīt Mārupē atpūtas parku, kurā iedzīvotājiem sportiski pavadīt savu brīvo laiku un profesionāli attīstīt olimpisko BMX riteņbraukšanas sporta veidu. 2010. gadā sākām darboties pie šīs idejas īstenošanas,\" stāstīja kluba valdes priekšsēdētājs Guntis Ruskis. Kopā ar pašvaldību izstrādātais idejas realizācijas modelis paredz trases 2.72 hektāru lielajā teritorijā arī izveidot slidotavu ziemā un skrituļošanas laukumu pārējā sezonā. Nākotnes iecere ir izbūvēt slēgta tipa angāru, lai ar BMX varētu braukt cauru gadu. Patlaban trases reljefs ar šķēršļiem un virāžām izveidots tā, lai tajā varētu trenēties bērni jau no 3 gadu vecuma. Daloties domās par parka attīstību, G.Ruskis atzīst, ka \"līdz šim trases veidošanā vairākās talkās daudz palīdzējuši aktīvā dzīvesveida atbalstītāji no Mārupes un blakus esošajiem novadiem. Arī turpmāko ieceru īstenošana ir ļoti saistīta ar iedzīvotāju, īpaši uzņēmēju, vēlmi būt sociāli atbildīgiem un aktīvi iesaistīties\". Mārupē notiekošās BMX sezonas noslēguma sacensības ir pirmās, kurās Latvijas Riteņbraukšanas federācijas (LRF) licencētajiem braucējiem organizatori nodrošinājuši bezmaksas dalību. Kā norāda G.Ruskis: \"Tā ir dāvana Latvijas, Igaunijas un Lietuvas klubiem, un, lai virzītu šādu praksi citviet, reizē arī izaicinājums BMX sacensību organizatoriem.\" BMX trases atklāšana Tīraines dārzu ielā 6 notiks plkst. 13.00, sezonas noslēguma sacensības sāksies plkst. 14.00. Pasākumu organizē biedrība Mārupes BMX klubs sadarbībā ar LRF, Mārupes novada Domi, biedrību \"Mārupes uzņēmēji\" un uzaicinātiem tiesnešiem.", "link": "https://www.delfi.lv/sports/news/tautas-sports/marupe-atklas-jaunu-bmx-trasi.d?id=42684844"},
{"title": "Jūrmalas pusmaratonā piedalīsies vieni no labākajiem Krievijas un Lietuvas skrējējiem", "category": "Sports", "body": "Sestdien, 22. septembrī, norisināsies \"Sensodyne\" Jūrmalas skriešanas pusmaratons, kurā iespējams startēt 21 km, 10 km, 5 km vai bērnu distancēs. Sacensībās savu dalību apstiprinājuši arī vieni no labākajiem Krievijas un Lietuvas skrējējiem, informēja organizatori. \"Sensodyne\" Jūrmalas pusmaratona distancē startēs viens no labākajiem Krievijas skrējējiem - Sergejs Lukins. Lukins trīs reizes ir uzvarējis Sibīrijas starptautiskajā maratonā Omskā, kā arī uzrādījis izcilus rezultātus. Tāpat sacensībās 10 kilometru distancē startēs arī viena no labākajām Lietuvas vieglatlētēm Renalda Kergite, kas šī gada olimpiskajās spēlēs maratona distancē ierindojās 75. vietā. R. Kergite 2010. gada Eiropas čempionāta maratona distancē finišēja 34. vietā, bet 2009. gada Pasaules čempionāta - 52. vietā.  \"Šogad sacensību pusmaratona un 10 kilometru distances virzīsies pa asfalta segumu un ir ātras, kā arī sertificētas, līdz ar to šeit varēs uzstādīt ātruma rekordus, kā arī uzlabot savus personiskos rekordus. Savukārt tautas distances jeb piecu kilometru trases divi kilometri virzīsies pa pludmali. Līdz ar to tautas distances dalībniekiem nebūs jāskrien vienīgi pa ielām un būs iespēja baudīt svaigo jūras gaisu, kā arī izjust pludmales smiltis zem kājām,\" stāstīja sacensību organizators un \"Alpha Baltic Sport\" vadītājs Kaspars Tupiņš. Tupiņš norāda: \"Mūsu komanda strādā, lai šīs sacensības ilgtermiņā kļūtu par nozīmīgāko sezonas noslēguma pasākumu un svētkiem visiem skriešanas entuziastiem. Esam izstrādājuši jaunas un ātras trases, kā arī piedomājuši arī pie tā, lai dalībniekiem būtu patīkami un interesanti ne tikai skriet, bet iepazīt Jūrmalu kā skaistu kūrortpilsētu. .\"", "link": "https://www.delfi.lv/sports/news/tautas-sports/jurmalas-pusmaratona-piedalisies-vieni-no-labakajiem-krievijas-un-lietuvas-skrejejiem.d?id=42686298"},
{"title": "Pele beidzot saņems 'Ballon d'Or'", "category": "Sports", "body": "Svinīgajā \"Zelta bumbas\" pasniegšanas ceremonijā Cīrihē pie šīs prestižās balvas tiks arī leģendārais brazīliešu futbolists  Pele , ziņo ārzemju mediji. \"Trīs reizes esmu uzvarējis Pasaules kausā, kad šīs balvas vēl nebija,\" izdevums \"L'Equipe\" citē Peli. \"Taču  FIFA  ir nolēmusi man piešķirt \"Zelta bumbu.\" Patiesībā \"Ballon d'Or\" pasaules labākajam futbolistam tiek pasniegta kopš 1956. gada, kad Pele iesāka spēlēt pieaugušo futbolā. Taču ilgu laiku uz šo balvu varēja pretendēt tikai Eiropas spēlētāji, bet Pele savu karjeru aizvadījis Brazīlijā un Ziemeļamerikā. Visticamāk, \"Zelta bumba\" Pelem tiks pasniegta par nopelniem futbolā, vēsta laikraksts. 2012.gadā šādu balvu saņēma Francis Bekenbauers. To pasniedz FIFA prezidents Zeps Blaters. Kā zināms, uz \"Zelta bumbu\" pretendē portugālis Krištianu Ronaldu, argentīnietis Lionels Mesi un francūzis Franks Riberī. Apbalvošanas ceremonija notiks pirmdien vakarā.", "link": "https://www.delfi.lv/sports/news/futbols/pele-beidzot-sanems-ballon-dor.d?id=44033581"},
{"title": "Pieprasa uzlabot Soču biatlona trasi", "category": "Sports", "body": "Krievijas Olimpiskās komitejas (KOK) vadība ir pieprasījusi uzlabot Soču olimpisko biatlona trasi, lai padarītu to drošāku, vēsta krievu prese. KOK prezidents Aleksandrs Žukovs ir norādījis, ka biatlona trasē līdz nākamā gada olimpiskajām speļēm ir jāveic izmaiņas, lai tā būtu mazāk bīstama sportistiem, ziņo \"RIA Novosti\". Šajā nedēļas nogalē Soču trasē notiek priekšpēdējais šīssezonas Pasaules kausa izcīņas posms, un sarežģītajā trasē daudzi sportisti sacensību laikā ir piedzīvojuši kritienus. \"Biatlona trasi nāksies uzlabot,\" saka KOK prezidents. \"Trasē ir viens ļoti bīstams līkums, ar kuru vairāki sportisti netika galā un ir bijuši kritieni. Tas ir jānovērš, lai izvairītos no riska gūt roku traumas. Trasi nevajag vienkāršot, bet padarīt drošāku.\"", "link": "https://www.delfi.lv/sports/news/winter_sports/biathlon/pieprasa-uzlabot-socu-biatlona-trasi.d?id=43131516"},
{"title": "Anatolijs Kreipāns: Ne traģēdija, bet kārtējā viela pārdomām", "category": "Sports", "body": "Latvijas U20 hokeja izlasei trešo reizi pēc kārtas neizdosies spēlēt pasaules čempionāta elites grupā. Jaunajā sezonā būs jācenšas tajā atgriezties. Vai 9. vieta, ko Latvijas U20 izlase ieņēma nupat Kanādā, ir traģēdija? Noteikti – nē. Tas bija vairāk vai mazāk paredzams galarezultāts un tieši šoreiz tieši tas ir loģiskāks nekā, piemēram, mūsu palikšana elites grupā, bet Čehijas un Slovākijas izlases izkrišana no tās. Latvijas U20 izlase guva tikai vienu uzvaru - 6:4 pret Austriju čempionāta pēdējā mačā - un tieši šī komanda laikam pašreizējam mūsu izlases virknējumam bija \"pa zobam\". Iespējams, ka 0:16 sagrāve pret Kanādu vēl pārāk ilgi atstāja sekas un tāpēc neizdevās labāk nospēlēt pret Slovakiju. No otras puses - trieciens no nākamās čempionkomandas ASV (1:12) netraucēja aizvadīt divas labas trešdaļas pret lielākā pārsteiguma autori (neielaida pusfinālā Krieviju) Šveici. Taču nekā dīvaina te nav - uz to laiku mūsu hokejisti jau bija nedaudz adaptējušies hokejā, kādu lielākā daļa viņu vienaudžu spēlē gandrīz visas sezonas garumā. Var tikai minēt un fantazēt, kā, piemēram, Kanādas vai ASV U20 izskatītos Baltkrievijas atklātā čempionāta spēlēs pret pieaugušo komandām, kur pieredzi un meistarību krāj lielākā daļa Latvijas izlases spēlētāju (12), taču mūsu spēlētāju lielākajai daļai šāds hokejs bija kaut kas jauns. Diemžēl jāpiekrīt izlases galvenajam trenerim Andrejam Maticinam, ka daļa mūsu spēlētāju gluži vienkārši - nobijās un apjuka.  Cīņasspars, raksturs, pašatdeve, centība un pašaizliedzība - tās visas ir ļoti svarīgas īpašības ne tikai hokejā, taču ar tām vien ir par maz, vēl vajadzīga meistarība un tā sauktā hokeja skola, uz ko šīs īpašības balstīt (nevis otrādi). Kaut vēl salīdzinoši nelielu KHL pieredzi ieguvušie puiši izskatījās likumsakarīgi labāk un pārliecinošāk (arī bēdīgi slavenajā mačā pret Kanādu) par pārējiem. Vēl pirms turnīra un pirms došanās uz Kanādu no komandas cilvēkiem pienāca ziņas, ka šī komanda nav tik saliedēta un vienota, kā bija divas iepriekšējās izlases, ka šajā izlasē nav tik izteiktu līderu ne tik daudz spēles, cik tieši komandas saliedēšanas ziņā. Iespējams, ka tas bija ļoti svarīgs iemesls un kā tieši tas lielā mērā izšķīra mūsu likteni (spēle ar Šveici), jo meistarības ziņā nav iespējams pēkšņi jeb kā pēc burvju mājiena uzlēkt \"augstāk par galvu\". Cerams, ka šis turnīrs daudziem mūsu komandas spēlētājiem liks pārdomāt savu vietu hokejā un saprast, cik daudz vēl ir jāizdara, lai tā nebūtu tikai garāmgājēja vieta.  Jau pirms turnīra bija zināms, kuri būs mūsu \"klienti\" un kuras spēles būs izšķirīgās, lai saglabātu vietu elites grupā. Pirms gada U20 elites divīzijā bija Kazahstāna un Vācija, bet tagad tāda līmeņa (mūsu līmeņa vai nedaudz vājākas) komanda bija tikai viena - Austrija. To mēs arī uzvarējām. Tā ka - viss ir likumsakarīgi un atbilstoši spēku samēriem. Šajā Latvijas izlasē bija 11 hokejisti, kuriem vecums (1991. dzimšanas gads) ļaus spēlēt arī nākamajā U20 pasaules čempionātā un pacīnīties par atgriešanos elites grupā. Klāt nāks vairāki talantīgi un interesanti spēlētāji, kas ir jaunāki jeb no U18 izlases. Jaunatnes izlasēm visām ir viena kopīga īpatnība - to sastāvi katru gadu krasi mainās. Tieši tas arī ļauj novērtēt ne tikai konkrētas U18, U20 vai kāda cita vecuma izlases meistarību, bet gan hokeja saimniecību kopumā. Jācer, ka nākamsezon mūsu jaunajiem hokejistiem būs iespēja spēlēt Jaunatnes hokeja līgā Krievijā, kas būs liels pluss, taču, lai cik liels tas būtu, tas vien neatrisinās mūsu hokeja saimniecības problēmas. Paši un nezin no kurienes arvien jauni spēlētāji neradīsies, tos vajadzēs skolot un audzināt. Mums to nekad nebūs tik daudz kā Kanādā, Zviedrijā, ASV vai kaut Slovakijā un Šveicē, vismaz tuvākajā laikā mūsu vieta arī būs starp elites grupu un pirmo divīziju, kas nemaz nav slikti. Traģēdija patiešām nav notikusi, taču ir iegūta kārtējā viela pārdomām, ko beidzot vajadzētu sākt enerģiskāk likt lietā. Citādi var \"aizdomāties\" arī līdz cīņai par palikšanu pirmajā divīzijā, kas nu gan vairs nebūtu pieļaujams.", "link": "https://www.delfi.lv/sports/news/analysis/anatolijs-kreipans-ne-tragedija-bet-karteja-viela-pardomam.d?id=29091491"},
{"title": "Anatolijs Kreipāns: 'Ventspils' maina treneri. Nāksies mainīt kursu", "category": "Sports", "body": "Otrdien ULEB Eiropas kausa izcīņas spēli Ventspilī ar Čehijas čempionu Nimburkas klubu vēl tikai no tribīnes vēros BK \"Ventspils\" jaunais galvenais treneris, 38 gadus vecais horvāts Silvano Poropats. Vadīs spēli acīmredzot Guntis Endzels, jo Agris Galvanovskis vairs nav Latvijas čempionu galvenais treneris. No sev atvēlātajiem četriem gadiem jaunas un galvenokārt uz Latvijas spēlētājiem balstītas komandas veidošanai, kas Galvanovskim tika piešķirti, viņš nostrādāja pussezonu. Kaut gan Ventspils kluba vadība apgalvo, ka tā neatsakās no savas iepriekšējās koncepcijas, diezin vai tas būs iespējams. Celt jauno treneri debesīs vai nopelt viņu varēs tikai pēc viņa darba. Gandrīz Galvanovska vienaudzis horvāts ir pieredzējušāks treneris, jo četras sezonas vadīja Vācijas klubu no Ludvigsburgas, vienreiz aizkļuva ar to līdz Vācijas basketbola līgas pusfinālam, bet 2006./2007. gada sezonā tika atzīts par labāko līgas treneri. Bijušās Dienvidslāvijas basketbola skolas produkts, kas jau vien ir stereotips tam, ka basketbolā zinošs cilvēks. Bet... Ludvigsburgā viņam bija viena situācijā, bet Ventspilī ir un - ja patiešām nemainās kluba koncepcija - būs krasi atšķirīga situācija. Vācijas basketbola līgas klubos galvenokārt spēlē ārzemnieki (amerikāņi), neviens tur nenodarbojas ar jauno talantu skološanu vai vismaz par vienu no prioritātēm to noteikti neizvirza, jo galvenais ir rezultāts un augsta vieta. Ir vēl tāda lieta, kā trenera CV, kurā Poropatam ir pāris labi ieraksti un diezin vai viņš piekrita kļūt par BK \"Ventspils\" galveno treneri bez domas papildināt savu CV ar jauniem sasniegumiem nevis ar atmiņām, ka kādreiz kādu laiku ir bijis tā vai cita basketbolista treneris Ventspils komandā. Nav iespējams vienlaicīgi meklēt un audzināt jaunos talantus un gūt titulus. Tā nenotiek pat bijušajā Dienvidslāvijā, piemēram, Serbijā un Horvātijā, kur basketbola talanti skaita un kvalitātes ziņā ir pietiekamā daudzumā (pat pāri paliek), izpārdodot savus izskolotos audzēkņus Eiropas bagātākajiem klubiem, pirms tam sasniedzot ar tiem pat Eirolīgas izslēgšanas turnīru, minēto valstu klubi atkāpjas no iegūtajām pozīcijām un sāk visu no jauna. Turklāt tur nākamie jaunie talanti ir Eiropas vai pasaules čempionātu uzvarētāji vai medaļnieki dažādās vecuma grupās, par basketbola talantu atrašanas un skološanas sistēmu Serbijā nemaz nerunājot. Ja reiz Ventspils klubam paliek spēkā uzvara LBL čempionātā un iekļūšana BBL finālčetriniekā, tad tieši to jaunais galvenais treneris pirmām kārtām arī centīsies paveikt, bet kādā veidā - redzēsim. Nebūs tā, kā notiek pasakās pēc līdakas pavēles vai burvju mājiena - atnāk jauns treneris un visi pēkšņi sāk spēlēt ievērojami labāk, komanda pārvēršas līdz nepazīšanai. Ārzemju trenerim pirmajā vietā ir viņa CV jeb reputācija (tas nav nekas nosodāms) nevis vietējo talantu audzināšana. To savulaik, piemēram, nedarīja Ramūns Butauts, būdams Rīgas ASK galvenais treneris un turēdams uz rezervistu soliņa jaunos mūsu basketbolistus, to nedara mūsu treneri ārzemju klubos, jo viņiem ir jāsasniedz rezultāts, ko prasa kluba vadība, viņiem jāgūst jauni ieraksti savā trenera dosjē, lai kāptu pa karjeras kāpnēm arvien augstāk vai kaut vai nepaliktu ilgāku laiku bez darba, ja tiks atlaisti no pašreizējā kluba. Poropatam ir tikai 38 gadi un viņš ir vēl tikai uz pirmajiem savas trenera karjeras pakāpieniem, tā ka nebūsim naivi - treneris, kurš nesen skolojies Romas \"Lottomatica\" un Stambulas \"Fenerbahce\", cer ar laiku tamlīdzīga līmeņa klubos arī strādāt un tieši tāpēc viņam vajadzīgi panākumi vispirms ar zemāka līmeņa komandām. Tiešai tagad - ar BK \"Ventspils\". Tieši tas ir primārais un viss pārējais tam pakārtots vai pat upurēts (piemēram, vietējo jauno talantu skološana). Vai jau tuvākajā laikā Ventspilī ieradīsies jauni ārzemju spēlētāji (piemēram, horvāti, par ko aizkulisēs jau mēļo), bet dažiem pašu jaunajiem spēlētājiem būs jāpaliek rezervistu soliņa tālākajā galā, tribīnē vai jāpārceļas uz \"Ventspils augstskolas\" komandu? Līdz pavasarim jeb izšķirīgajām spēlēm vēl ir laiks un tas arī rādīs, kā būs.  Tā vien šķiet, ka labās spēles pašā sezonas sākumā ULEB Eirolīgas kvalifikācijas turnīrā pret tobrīd vēl jēlo Trevīzo \"Benetton\" radīja pārlieku eiforiju ne tikai dažos spēlētājos, bet arī (un pat vēl lielāku) kluba vadībā. Nu tik tagad būs! Nebija un nekas dižens vēl objektīvi arī nevarēja būt, kaut gan nevar noliegt, ka pašreizējais Ventspils komandas sastāvs nav tik slikts, cik sliktas bija dažas tās spēles. Kā būtu bijis pavasarī - to mēs nekad neuzzināsim, jo komandai jau ir cits galvenais treneris un tagad, ja vien būs vēlēšanās, visu neizdošanos varēs novelt uz bijušo treneri.  Būtu tikai apsveicami, ja Silvano Poropatam izdotos izveidot Ventspilī labu Eiropas līmeņa komandu, bet ļoti negribētos, lai pavasarī vai pēc gada ventspilniekiem atkal būtu jāmeklē cits galvenais treneris un atkal jāmaina koncepcija, stāstot, ka tagad veidosim komandu, kas balstīsies galvenokārt uz pašu spēlētājiem un kā reizē ar komandu augs arī jauns pašmāju treneris. Lai šoreiz izdodas!", "link": "https://www.delfi.lv/sports/news/analysis/anatolijs-kreipans-ventspils-maina-treneri-naksies-mainit-kursu.d?id=29183489"},
{"title": "Pārtrūkst Ivanāna 'Kings' deviņu uzvaru sērija", "category": "Sports", "body": "Nacionālās hokeja līgas (NHL) regulārajā čempionātā deviņu uzvarēto spēļu sērija pirmdien pārtrūka Raita Ivanāna pārstāvētajai komandai Losandželosas \"Kings\", kas viesos ar 2:4 piekāpās Anaheimas \"Ducks\". \"Karaļiem\" šī bija garākā uzvaru sērija kluba vēsturē. Losandželosas komanda nebija zaudējusi kopš 11.janvāra un NHL Rietumu divīzijas kopvērtējumā bija pakāpusies jau uz trešo vietu. Aizvadītās nakts mačā Ivanāns nospēlēja 3:11 minūtes, izdarīja vienu metienu pa vārtiem, reizi pielietoja spēka paņēmienu, bet viņa lietderības koeficients bija negatīvs \"-1\". \"Ducks\" komandai uzvaru nodrošināja Tēmu Selannes, Raiana Geclafa, Saku Koivu un Korija Perija gūtie vārti. \"Kings\" labā vārtus guva Oksars Mellers un Anže Kopitars. Tikmēr NHL regulārajā čempionātā citā spēlē uzvaru guva Oskara Bārtuļa pārstāvētais klubs Filadelfijas \"Flyers\", kas savā laukumā ar 3:2 pieveica Ņūdžersijas \"Devils\". Bārtulis laukumā bija 12:28 minūtes, nopelnīja divas soda minūtes, bet viņa lietderības koeficients bija neitrāls. \"Flyers\" spēles laikā zaudēja ar 0:2, taču atspēlējās un izcīnīja uzvaru. Uzvarētājiem vārtus guva Džeimss van Rimsdiks, Džefs Kārters un Maiks Ričardss. \"Devils\" labā vārtus guva Zaks Parīzs un Ansi Salmela.", "link": "https://www.delfi.lv/sports/news/hokejs/partrukst-ivanana-kings-devinu-uzvaru-serija.d?id=29794431"},
{"title": "Bārtulis: spēle ar Krieviju būs liels izaicinājums", "category": "Sports", "body": "Vankūveras olimpiskajās spēlēs gaidāmā cīņa ar Krieviju būs liels izaicinājums, portālam \"phillyburbs.com\" izteicies Latvijas izlases aizsargs Oskars Bārtulis. \"Tas būs jautri un mums liels izaicinājums,\" izteicās Nacionālās hokeja līgas (NHL) kluba Filadelfijas \"Flyers\" aizsargs Oskars Bārtulis, piebilstot, ka spēcīgās Krievijas izlases hokejistus ikdienā var redzēt dažādās komandās, bet tagad kopā spēlēs gan Jevgēņijs Malkins, gan Aleksandrs Ovečkins un Iļja Kovaļčuks. \"Tā mums būs laba pieredze.\" Portāls savā rakstā atgādina, ka Turīnas olimpiskajās spēlēs Latvijas izlase negaidīti nospēlēja neizšķirti 3:3 ar ASV valstsvienību. Tāpat liels uzsvars tiek likts uz faktu, ka Latvija kādreiz bija PSRS sastāvdaļa. \"Domāju, ka katra valsts vēlas parādīt, ko tā spēj paveikt viena pati,\" izteicās Bārtulis. \"Latvijā ir tāpat. Vienmēr ir patīkami nospēlēt, cik labi vien var, un ieņemt augstas vietas.\" Tomēr Bārtulis atgādina, ka Latvijā ir tikai 2,5 miljoni iedzīvotāju un hokejs nav vienīgais sporta veids valstī. Pats aizsargs nezina, kurā maiņā spēlēs, jo komandas pamatkodols tiks veidots no Kontinentālās hokeja līgas (KHL) kluba Rīgas \"Dinamo\" spēlētājiem. \"Viņiem ir jau savas uzbrukuma un aizsardzības līnijas. Es nezinu, ar ko spēlēšu kopā.\" \"Latvijā ir daudzi labi spēlētāji 25 un 26 gadu vecumā, tādiem ir grūti nokļūt šeit,\" Bārtulis atbildēja uz jautājumu, kāpēc Latvijas izlasē ir tikai divi NHL spēlētāji. \"Ja atbrauc uz Ziemeļameriku no mazas valsts kā Latvija un vēlies spēlēt NHL, tad ir jāsāk uz to iet 17 gadu vecumā, caur junioru līgām veidojot karjeru.\" Tāpat Bārtulis uzskata, ka jaunie hokejisti vairs nevēlas doties prom no KHL, jo tur saņem naudu, bet Ziemeļamerikas junioru līgās naudu nevar nopelnīt. Kā zināms, Latvijas izlase olimpiskās spēles uzsāks ar maču pret Krieviju 17.februārī plkst.7 no rīta pēc Latvijas laika. Pēc tam Latvija apakšgrupu cīņās tiksies arī ar Čehijas un Slovākijas valstsvienībām.", "link": "https://www.delfi.lv/sports/archive/bartulis-spele-ar-krieviju-bus-liels-izaicinajums.d?id=29807073"},
{"title": "Latvijas hokejisti piekāpjas Vācijai", "category": "Sports", "body": "Latvijas hokeja izlase trešdien Frankfurtē vienīgajā pārbaudes spēlē pirms Vankūveras ziemas olimpiskajām spēlēm nenosargāja divu vārtu pārsvaru un ar 2:5 (2:0, 0:2, 0;3) piekāpās Vācijas valstsvienībai. Latvijas hokeja izlases vārtus mača sākumā sargāja Sergejs Naumovs, bet 31.minūtē viņu nomainīja Ervīns Muštukovs. Latvijas izlase mačā izdarīja 35 metienus pa pretinieku vārtiem, bet vācieši pa Latvijas vārtiem meta 30 reizes. Pirmā perioda 15.minūtē, jau septītajā sekundē izmantojot skaitlisko vairākumu, pēc Aleksandra Ņiživija un Herberta Vasiļjeva piespēlēm vārtus guva Mārtiņš Cipulis. 25 sekundes pirms pirmā perioda beigām Latvija dubultoja pārsvaru - šoreiz divu spēlētāju skaitlisko vairākumu pēc Ņiživija un Vasiļjeva piespēlēm realizēja Cipulis. Latvijas izlase neveiksmīgi iesāka otro periodu, lai gan valstsvienībai joprojām bija skaitliskais vairākums. 55.sekundē Latvijas izlases aizraušanos ar uzbrukumu izmantoja Marsels Millers, kurš pretuzbrukumā pārspēja Naumovu un samazināja starpību līdz 1:2.  Otrā perioda vidū, kā plānots, Naumova vietu vārtos ieņēma Muštukovs. Un jau pēc trīs minūtēm viņu pārspēja Aleksandrs Barta, izlīdzinot rezultātu 2:2. Trešā perioda sākumā divarpusi minūšu laikā divus vārtus guva Mihaels Volfs, panākot jau 4:2 Vācijas labā. Punktu Vācijas izlasei divas minūtes pirms mača beigām pielika Kajs Hospelts. Kā ziņots, Latvijas hokeja izlases sastāvā iekļauti 23 spēlētāji un trīs rezervisti (Roberts Bukarts, Oļegs Sorokins un Artūrs Kulda). Galējais izlases sastāvs tiks paziņots līdz 15.februārim. Latvijas izlase pirmo maču aizvadīs 17.februāra rītā pēc Latvijas laika, kad tiksies ar Krieviju. Pārējos apakšgrupas mačos Latvijas izlase tiksies ar Čehijas un Slovākijas valstsvienībām. Latvijas hokeja izlases provizoriskais sastāvs dalībai Vankūveras Olimpiādē: vārtsargi - Edgars Masaļskis, Ervīns Muštukovs (abi Rīgas \"Dinamo\"), Sergejs Naumovs (bez kluba); aizsargi - Kristaps Sotnieks, Krišjānis Rēdlihs, Guntis Galviņš, Rodrigo Laviņš (visi Rīgas \"Dinamo\"), Arvīs Reķis (Volfsburgas \"Grizzly Adams\"), Georgijs Pujacs (Novosibirskas \"Sibirj\"), Kārlis Skrastiņš (Dalasas \"Stars\"), Oskars Bārtulis (Filadelfijas \"Flyers\"); uzbrucēji - Lauris Dārziņš, Miķelis Rēdlihs, Ģirts Ankipāns, Mārtiņš Cipulis, Jānis Sprukts, Aleksandrs Ņiživijs, Armands Bērziņš, Gints Meija (visi Rīgas \"Dinamo\"), Herberts Vasiļjevs (Krēfeldes \"Pinguine\"), Kaspars Daugaviņš (Binghemptonas \"Senators\"), Aleksejs Širokovs (Habarovskas \"Amur\"), Mārtiņš Karsums (Rīgas \"Dinamo\").", "link": "https://www.delfi.lv/sports/archive/latvijas-hokejisti-piekapjas-vacijai.d?id=29830095"},
{"title": "Bārtuļa 'Flyers' otro reizi trīs dienās pieveic 'Devils'", "category": "Sports", "body": "Nacionālās hokeja līgas \"NHL regulārajā čempionātā otro uzvaru trīs dienās pār Ņūdžersijas \"Devils\" izcīnīja Oskara Bārtuļa pārstāvētā komanda Filadelfijas \"Flyers\", kas trešdienas mačā bija pārāka pagarinājumā ar 3:2. Arī otrdien notikušajā abu komandu mačā \"Flyers\" uzvarēja ar 3:2, tikai pamatlaikā. Aizvadītās nakts spēlē Bārtulis laukumā bija 15:39 minūtes, reizi meta pa pretinieku vārtiem, bet viņa lietderības koeficients bija pozitīvs \"+1\". Līdzīgi kā iepriekšējā spēlē, arī šoreiz \"Flyers\" atspēlēja divu vārtu deficītu un uzvarēja. Uzvaras vārtus pagarinājuma ceturtajā minūtē \"Flyers\" labā guva Saimons Gaņjē, bet pamatlaikā uzvarētājiem vārtus guva Ārons Ešams un Džefs Kārters. \"Devils\" labā vārtus guva Treviss Zajacs un Robs Nīdermaijers. NHL Austrumu konferences kopvērtējumā \"Flyers\" ar 63 punktiem 58 spēlēs ieņem septīto vietu.", "link": "https://www.delfi.lv/sports/news/hokejs/bartula-flyers-otro-reizi-tris-dienas-pieveic-devils.d?id=29845175"},
{"title": "Znaroks neizslēdz izmaiņas izlases sastāvā", "category": "Sports", "body": "Latvijas olimpiskās hokeja izlases galvenais treneris Oļegs Znaroks neizslēdz izmaiņas iepriekš nosaukto 23 olimpiskās hokeja izlases spēlētāju sarakstā. \"Izmaiņas vēl ir iespējamas,\" pirmdien sacīja Znaroks. Zināms, ka bez 23 iepriekš nosauktiem spēlētājiem paziņoti trīs rezervisti: divi aizsargi - Oļegs Sorokins un Artūrs Kulda, kā arī uzbrucējs Roberts Bukarts. Sorokins un Bukarts dodas ar komandu arī uz pārbaudes spēli Frankfurtē pret Vāciju. Kulda spēlē Ziemeļamerikā.   \"Es vēl nemaz nezinu, kāda ir mūsu spēlētāju fiziskā kondīcija,\" vēl pirms paredzētā pirmdienas treniņa Rīgā sacīja Znaroks. \"Tāpēc arī tiek ņemti līdzi papildu spēlētāji.\"   Znaroks ir norūpējies arī par to, kā Vankūverā būs aklimatizējušies spēlētāji dienā, kad notiks pirmā spēle pret Krieviju. \"Tā būs piektā diena, kas parasti ir visgrūtākā. Tas nav sevišķi labi.\" Atšķirībā no Latvijas komandas, kurai gandrīz visi spēlētāji ieradīsies no Eiropas, Krievijai lielākais vairums spēlē Ziemeļamerikas klubos.   Spēli pret Krieviju Latvijas hokejisti sāks 17. februārī, kad Latvijā būs septiņi no rīta.   \"Mani iepriecināja emocijas un tas, kā dažās pēdējās spēlēs Rīgas \"Dinamo\" no nelabvēlīgas situācijas spēja izvilkt rezultātu sev par labu,\" teica treneris. Znaroks gan visai skeptiski vērtē vārtsarga Sergeja Naumova iespējamo iešanu laukumā olimpiskā turnīra spēlēs. \"Cilvēks nav sargājis vārtus visu sezonu, bet tikai trenējies. Jācer, ka ar mūsu vārtsargiem nekas nenotiks.\"   Latvijas olimpiskās hokeja izlases nosauktie 23 spēlētāji:   Vārtsargi: Edgars Masaļskis, Ervīns Muštukovs, Sergejs Naumovs; aizsargi: Georgijs Pujacs, Kristaps Sotnieks, Arvīds Reķis, Krišjānis Rēdlihs, Guntis Galviņš, Rodrigo Laviņš, Kārlis Skrastiņš, Oskars Bārtulis; uzbrucēji: Lauris Dārziņš, Herberts Vasiļjevs, Miķelis Rēdlihs, Ģirts Ankipāns, Mārtiņš Cipulis, Jānis Sprukts, Aleksejs Širokovs, Mārtiņš Karsums, Aleksandrs Ņiživijs, Armands Bērziņš, Kaspars Daugaviņš, Gints Meija.", "link": "https://www.delfi.lv/sports/archive/znaroks-neizsledz-izmainas-izlases-sastava.d?id=29789047"},
{"title": "Izgāzies Vankūveras nodoms radīt no tabakas dūmiem brīvas olimpiskās spēles", "category": "Sports", "body": "Vankūveras ziemas olimpisko spēļu rīkotāju nodoms sarīkot no tabakas dūmiem brīvas sacensības ir cietis neveiksmi, jo sacensību arēnās tomēr tiks paredzētas vietas smēķēšanai. Vankūvera sevi dēvē par pilsētu - veselīga dzīvesveida atbalstītāju. Tās mērs Gregors Robertsons, kurš pārvietojas ar divriteni, spiests atzīt, ka nebūs iespējams izvairīties no smēķētājiem, kad dažādu kultūru pārstāvju leģioni gāzīsies uz olimpiskajām spēlēm, kas tiks atklātas piektdien, informē aģentūra \"Reuters\".  \"Mums ir jāuzņem pārējā pasaule ar atplestām rokām. Mēs nedrīkstam būt pārāk stingri ar noteikumiem, pēc kuriem mēs dzīvojam ikdienā,\" sacījis Robertsons. Viņš uzskata, ka lielākie smēķētāji varētu būt viesi no Eiropas un žurnālisti.  Olimpiskajās arēnās smēķētājiem būs atvēlētas īpašas zonas, gan tikai ārpus telpām, lai gan sākotnēji Organizācijas komiteja vēlējās pilnīgu smēķēšanas aizliegumu arēnās un to apkārtnē.  Vankūveras bāros un restorānos smēķēt ir aizliegts. Tiem, kas vēlas uzsmēķēt, to var darīt vairākus metrus no šo iestāžu ārdurvīm. Smēķēšanas aizliegums ir arī Vistleras kalnu kūrortā, kur risināsies sacensības kalnu slēpošanā.", "link": "https://www.delfi.lv/sports/archive/izgazies-vankuveras-nodoms-radit-no-tabakas-dumiem-brivas-olimpiskas-speles.d?id=29789019"},
{"title": "'Ducks' sasniedz NHL konferences finālu", "category": "Sports", "body": "Nacionālās hokeja līgas ( NHL ) Rietumu konferences finālā svētdien iekļuva Anaheimas \" Ducks \" hokejisti, kuri sērijas piektajā spēlē ar rezultātu 3:2 (0:1, 1:1, 1:0, 1:0) pagarinājumā uzvarēja Kalgari \" Flames \" komandu. Sērijā līdz četrām uzvarām \"Ducks\" svinēja uzvaru ar 4-1 un Rietumu konferences finālā, kas ir Stenlija kausa pusfināls, spēkosies ar Čikāgas \" Blackhawks \".  Uzvarētājiem aizvadītajā mačā vārtus guva Raiens Keslers, Mets Beleskis, bet uzvaras \"golu\" pagarinājumā izpildīja Korijs Perijs. \"Flames\" labā precīzi meta Jirži Hudlers un Džonijs Gordo. Tikmēr Austrumu konferencē sērija starp Ņujorkas \" Rangers \" un Vašingtonas \" Capitals \" rezultāts ir neizšķirts 3-3, bet cīņā starp Monreālas \" Canadiens \" un Tambabejas \" Lightning \" rezultāts ir 2-3.", "link": "https://www.delfi.lv/sports/news/hokejs/ducks-sasniedz-nhl-konferences-finalu.d?id=45947817"},
{"title": "'Ducks' hokejisti ar dramatisku uzvaru pagarinājumā pietuvojas Stenlija kausa finālam", "category": "Sports", "body": "Soli tuvāk Nacionālās hokeja līgas ( NHL ) Stenlija kausa finālam pirmdien spēra Anaheimas \" Ducks \" komanda, kas Rietumu konferences finālsērijas piektajā mačā savās mājās dramatiskā cīņā ar 5:4 pagarinājumā pieveica Čikāgas \" Blackhawks \". Sērijā līdz četrām uzvarām \"Ducks\" tagad ir vadībā ar 3-2 un trešdien Čikāga sev var nodrošināt iekļūšanu finālā. Anaheimas klubs līdz šim divas reizes spēlējis NHL Stenlija kausa finālā – 2003.gadā klubs finālā ar 3-4 piekāvās Ņūdžersijas \"Devils\", bet 2006.gadā finālā ar 4-1 uzvarēja Otavas \"Senators\" un izcīnīja prestižo trofeju. Spēles gaitā \"Ducks\" bija trīs vārtu pārsvars, divas minūtes pirms pamatlaika beigām komandai bija divu vārtu pārsvars, taču uzvaru \"Ducks\" guva tikai pagarinājumā. Pirmajā periodā sestajā minūtē 32 sekunžu laikā Kems Foulers un Raians Keslers ieguva mājiniekiem divu vārtu pārsvaru, bet 15.minūtē Sami Vatanens palielināja \"Ducks\" pārsvaru līdz 3:0. Otrajā periodā Teuvo Teravainens un Brents Sībroks samazināja rezultāta starpību, bet trešā perioda 15.minūtē Patriks Marons atjaunoja \"Ducks\" divu vārtu pārsvaru.  Pamatlaika priekšpēdējā minūtē Džonatans Tēvss atkal samazināja starpību līdz minimumam, bet 38 sekundes pirms pamatlaika beigām Tēvss guva vēl vienus vārtus, apklusinot Anaheimas kluba mājas arēnu. \"Izlieto ūdeni\" mājinieki ar uzviju \"sasmēla\" pagarinājuma sākumā, kad 45. sekundē Mets Beleskijs guva uzvaras vārtus.", "link": "https://www.delfi.lv/sports/news/hokejs/ducks-hokejisti-ar-dramatisku-uzvaru-pagarinajuma-pietuvojas-stenlija-kausa-finalam.d?id=46015237"},
{"title": "Berlīne plāno iesaistīties cīņā par 2024.gada Olimpiādi", "category": "Sports", "body": "Berlīne varētu izvirzīt savu kandidatūru 2024.gada vasaras olimpisko spēļu rīkošanai, ziņo AFP. Vācijas galvaspilsētas mērs Klauss Voveraits apstiprinājis, ka pilsētas vadība pirms tam konsultēsies ar valsts sporta federācijām, kā arī rīkos referendumu, lai uzzinātu iedzīvotāju viedokli. Voveraits uzsvēra, ka nepretosies Berlīnes iedzīvotāju lēmumam, kā tas jau notika ar Minheni, kura  referendumā atteicās no pretendēšanas uz 2022.gada ziemas olimpisko spēļu rīkošanu.", "link": "https://www.delfi.lv/sports/news/other_kinds/other/berline-plano-iesaistities-cina-par-2024gada-olimpiadi.d?id=44295787"},
{"title": "Soči pēc olimpiskajām spēlēm kļuvuši par 'spoku pilsētu', vēsta portāls", "category": "Sports", "body": "Pēc 2014.gada Ziemas olimpiskajām un paralimpiskajāma spēlēm Soči kļuvuši par \"spoku pilsētu\", vēsta portāls \"sports.ru\" ar atsauci uz blogu \"blogsochi.ru\". Pēc nozīmīgā sporta pasākuma Sočus pametuši desmitiem tūkstošu brīvprātīgo strādnieku, drošības darbinieku, sportistu, kā arī dažādas amatpersonas. Šobrīd Soču jaunceltnes stāv tukšas, un emuāra \"blogsochi.ru\" galvenais redaktors nofotografējis, kā šobrīd izskatās pilsēta. Visas bildes var aplūkot šeit. Soču olimpiskās spēles Krievijai izmaksās 50 miljardus dolāru. Krievijas puse gan taisnojas, ka lielākā daļa izmaksu ir pilsētas infrastruktūras un dažādu komunikāciju modernizēšanai, bet tieši olimpisko būvju celtniecībai atvēlēta budžeta mazākā daļa. \"Lauvas tiesu\" izdevumu uzņēmās Krievijas valdība, \"piemest\" nācās arī Krasnodaras apgabala un Soču pilsētas vadībai.  Vēl daļu no izmaksām \"uz sevi\" paņēma uzņēmēji, kuri piedalījās dažādu objektu celtniecībā (piemēram, viesnīcu).", "link": "https://www.delfi.lv/sports/news/winter_sports/others/soci-pec-olimpiskajam-spelem-kluvusi-par-spoku-pilsetu-vesta-portals.d?id=44330961"},
{"title": "Riodežaneiro būs leģendārā krievu futbola vārtsarga Ļeva Jašina piemineklis", "category": "Sports", "body": "Pasaules kausa finālturnīra laikā Riodežaneiro atradīsies leģendārā krievu futbola vārtsarga, 1963.gada \"Zelta bumbas\" ieguvēja Ļeva Jašina piemineklis, vēsta ārzemju mediji. Piemineklis būs Maskavā pie \"Dinamo\" stadiona esošās skulptūras kopija, un tā atklāšana notiks 20.jūnijā.  Ļevs Jašins ir vienīgais futbolists PSRS un Krievijas vēsturē, kas piedalījies četros pasaules čempionātos. Viņš sargāja komandas vārtus turnīrā, kurā tika sasniegts līdz šim augstākais krievu futbola rezultāts Pasaules kausa turnīrā, kad 1966.gadā PSRS izlase iekļuva pusfinālā.", "link": "https://www.delfi.lv/sports/news/futbols/riodezaneiro-bus-legendara-krievu-futbola-vartsarga-leva-jasina-piemineklis.d?id=44387465"},
{"title": "Beļģijas premjers saņēmis no Obamas futbola derībās vinnētās divas kastes alus", "category": "Sports", "body": "Beļģijas premjerministrs Elio di Rupo ir saņēmis no ASV prezidenta Baraka Obamas divas kastes alus, kuras vinnējis derībās par šāgada Pasaules kausa izcīņas astotdaļfināla spēles iznākumu, vēsta vietējie mediji. Kā zināms,  Beļģija šai mačā uzvarēja amerikāņus ar 2:1  un otro reizi vēsturē iekļuva ceturtdaļfinālā, kurā  ar 0:1 piekāpās vēlākajiem finālistiem argentīniešiem. Pirms astotdaļfināla spēles di Rupo savā \"Twitter\" kontā izaicināja Obamu saderēt par mača iznākumu. \"Hei, Barak Obama, es lieku labu beļģu alu uz to, ka \"sarkanie velni\" iekļūs ceturtdaļfinālā!\" rakstīja beļģu premjers, un Obama viņa izaicinājumu pieņēma. Hey  @BarackObama , I am betting some great Belgian beers that our  @BelRedDevils  will make it to the quarter final! :-)  #ComeOnBelgium   #BEL June 26, 2014 Nupat Beļģijas vēstniecība ASV paziņojusi, ka no Obamas ir saņemtas divas kastes \"Samuel Adams\" alus, kas tiks aizgādātas di Rupo. Just delivered  @SamuelAdamsBeer  to  @BelgiumintheUSA  to make good on the President's  #WorldCup  bet w/ @eliodirupo .  pic.twitter.com/iyGKfH93gW September 12, 2014", "link": "https://www.delfi.lv/sports/news/3-puslaiks/belgijas-premjers-sanemis-no-obamas-futbola-deribas-vinnetas-divas-kastes-alus.d?id=44974166"},
{"title": "Bostonas un Monreālas mēri noslēdz tradicionālās NHL 'Winter Classic' derības", "category": "Sports", "body": "Bostonas mērs Mārtijs Volšs un Monreālas mērs Denijs Koders kā šīssezonas Nacionālās Hokeja līgas ( NHL ) \"Winter Classic\" spēles komandu pārstāvji ir noslēguši tradicionālās mēru derības, vēsta vietējie mediji. Tradicionālajā NHL jaungada spēlē zem klajas debess jeb \"Winter Classic\" šoreiz tiksies Bostonas \" Bruins \" un Monreālas \" Canadiens \", un abu pilsētu mēri pirms mača noslēguši tikpat tradicionālās derības. Mēram, kura komanda zaudēs šajā spēlē, būs publisko jāuzliela 10 lietas uzvarētājā pilsētā. Spēle notiks Bostonā. Monreālas \"Canadiens\" slavenajā \"Winter Classic\" piedalīsies pirmo reizi, \"Bruins\" - otro. Tā tapa \"Winter Classic\" spēles stadions Bostonā:", "link": "https://www.delfi.lv/sports/news/3-puslaiks/bostonas-un-monrealas-meri-nosledz-tradicionalas-nhl-winter-classic-deribas.d?id=46897545"},
{"title": "Riodežaneiro olimpiskās spēles SOK var atdot Londonai", "category": "Sports", "body": "No šāgada Pasaules kausa izcīņas finālturnīra futbolā atkarīgs, vai Riodežareino pēc diviem gadiem uzņems vasaras olimpiskās spēles vai arī tās tiks pārceltas uz citu pilsētu, vēsta ārzemju mediji. Kā zināms, Brazīlijas gatavošanās 2016.gada vasaras olimpiskajām spēlēm ir izsaukusi  nopietnu Starptautiskās Olimpiskās komitejas (SOK) kritiku , jo darbi nozīmīgi atpaliek no grafika, un arvien skaļāk ārzemju medijos izskan runas, ka šo Olimpiādi SOK varētu atdot kādai citai pilsētai. \"Olimpiādes pārcelšana uz Londonu ir iespējama,\" aģentūra \"R-Sport\" citē anonīmu avotu SOK. \"Domāju, situācija attīstīsies šādi: SOK sagaidīs pasaules futbola čempionāta beigas, skatīsies, kā tur viss notiks, un pieņems lēmumu, ja nebūs nekāda progresa [ar darbiem]. Riodežaneiro nav viegli tik galā ar diviem tik milzīgiem pasākumiem - pasaules čempionātu un olimpiskajām spēlēm, kam jānotiek ar divu gadu intervālu, bet arī SOK par to vajadzēja domāt ātrāk.\" Par vienu no reālākajām kandidatūrām uz iespējamo 2016.gada olimpisko spēļu pārņemšanu tiek uzskatīta Londona, kurā tika lieliski sarīkota 2012. gada vasaras Olimpiāde. Arī Maskava tikusi pieminēta, taču Krievijas galvaspilsētas trūkums ir atbilstošu specifisku sporta būvju neesamība tādos sporta veidos kā burāšana, jāšanas sports, šaušana, šosejas velosports.", "link": "https://www.delfi.lv/sports/news/other_kinds/other/riodezaneiro-olimpiskas-speles-sok-var-atdot-londonai.d?id=44481304"},
{"title": "Brazīlija turpina sagādāt bažas - kā būs ar gatavību 2016.gada Olimpiādei?", "category": "Sports", "body": "Gaidāmā Pasaules kausa izcīņas finālturnīra gaidās pasaules sporta sabiedrība pauž bažas par Brazīlijas gatavību uzņemt 2016.gada vasaras olimpiskās spēles, taču Starptautiskās Olimpiskās komitejas ( SOK ) vadība ir pārliecināta, ka šajā gadījumā viss tiks sagatavots laicīgi. Kā zināms,  FIFA  ne reizi vien kritizējusi Brazīliju  par Pasaules kausa izcīņas sagatavošanas darbu pārāk lēnu norisi , kas īpaši attiecas uz stadionu celtniecību un rekonstrukciju. Riodežaneiro olimpisko spēļu orgkomiteja savukārt ir apsolījusi, ka visi šim sporta forumam nepieciešamie darbi tika pabeigti laikus, tomēr SOK prezidents Tomass Bahs ir atzinis, ka arī šajā gadījumā, iespējams, būs nepieciešams asi \"reaģēt\". Arī SOK komisija, kas nupat viesojās Riodežaneiro, ir brīdinājusi spēļu rīkotājus, ka tie \"izaicina termiņus\", ziņo Starptautiskā Sporta preses asociācija (AIPS).  18 starptautiskas sporta federācijas ir pieprasījušas SOK vadībai informāciju par iespējamo \"B plānu\" gadījumam, ja paredzētās darbi Riodežaneiro netika pabeigti laikus, bet SOK prezidents norādīja, ka visa sporta sabiedrība palīdzēs Brazīlijai sarīkot šo Olimpiādi. \"Runa ir par termiņiem. Mēs saprotam viņu bažas. Mēs runāsim ar viņiem. Mēs darīsim visu, ko vien spējam, lai šīs spēles varētu uzskatīt par veiksmīgām,\" Starptautiskās Vasaras olimpisko sporta veidu federācijas (ASOIF) un SOK pārstāvju sanāksmē Turcijā izteicās Bahs. \"Mums ir iekavējušies darbi dažos objektos,\" atzīst Rio spēļu izpilddirektors, bijušais olimpietis un peldētājs Agberto Guimarešs. \"Taču cilvēkiem ir jāsaprot, ka Rio tiek veiktas milzīgas pārbūves. Objekti, kas ir jāpebeidz, kas jau atrodas rekonstrukcijas stadijā un ko augustā sāks būvēt, nav pārāk sarežģīti no celtniecības viedokļa. Federāciju galvenās bažas ir par to, ka šīs būves tiks pabeigtas pārāk vēlu, lai aizvadītu testa sacensības.\" \"Ja celtniecības darbi tika pabeigti paredzētajā laikā, viss būs kārtībā,\" mierina Guimarešs. \"Mums pavisam noteikti vēl ir laika rezerve.\" SOK bažas ir pavisam reālas - ir nolemts daudz ātrāk nekā iepriekš plānots uz Brazīliju sūtīt komitejas izpilddirektoru Žilbēru Fellī, kurš ir zināms kā SOK \"konfliktu risinātājs\". Viņa uzdevums Rio būs tikt skaidrībā ar celtniecības darbu kavēšanos un politisko \"paralīzi\", kas apdraud darbus olimpiskajās celtnēs. SOK algos arī vietējo projektu menedžeri, kas sekos līdzi darbu izpildei. \"Mēs uzskatām, ka Rio varēs sarīkot lieliskas spēles, ja jau tagad tiks sperti nepieciešamie soļi,\" uzsvēra SOK prezidents izpildkomitejas sēdē.  Kā zināms, SOK uzraugi Sočus apmeklēja vismaz 40 reizes septiņu gadu laikā, lai pārliecinātos par darbu virzīšanos atbilstoši grafikam.", "link": "https://www.delfi.lv/sports/news/analysis/brazilija-turpina-sagadat-bazas-ka-bus-ar-gatavibu-2016gada-olimpiadei.d?id=44390729"},
{"title": "Hokeja izlase IIHF reitingā pirms Olimpiādes ir devītā", "category": "Sports", "body": "Latvijas hokeja izlase pirms Vankūveras olimpiskajām spēlēm publicētajā Starptautiskās Hokeja federācijas (IIHF) reitingā atrodas devītajā pozīcijā. Latvijas valstsvienības rēķinā šobrīd ir 2385 punkti. Tikai par 15 punktiem no Latvijas izlases atpaliek Slovākija, pret kuru Latvijas hokejisti cīnīsies Vankūveras olimpiskā hokeja turnīra priekšsacīkstēs. Savukārt astotajā vietā esošajai Baltkrievijas valstsvienībai patlaban ir 2440 punkti.  IIHF ranga pirmajā vietā pirms olimpiskajām spēlēm atrodas pēdējo divu pasaules čempionātu uzvarētāja Krievija, kuras rēķinā ir 2925 punkti. Tieši pret Krievijas izlasi Latvija aizvadīs savu pirmo spēli Vankūveras Olimpiādē. Otrajā vietā ar 2905 punktiem atrodas Kanādas izlase, kurai ar 2795 punktiem seko Zviedrijas valstsvienība.  Savukārt trešā Latvijas izlases pretiniece olimpisko spēļu hokeja turnīra priekšsacīkstēs Čehija ar 2635 punktiem ieņem patlaban sesto vietu.  Tikmēr IIHF sieviešu valstsvienību rangā pirms olimpiskajām spēlēm pirmo vietu ar 1790 punktiem ieņem ASV izlase, kurai ar 1750 punktiem seko Kanādas hokejistes, bet trešajā vietā šobrīd atrodas Somija, kuras rēķinā ir 1675 punkti.  Latvijas sieviešu izlase, kas Vankūveras olimpiskajās spēlēs nepiedalīsies, ar 1265 punktiem šobrīd ieņem 15.pozīciju.  Šajā rangā nav ņemti vērā katras valstsvienības 2006.gada Turīnas Olimpiādē izcīnītie punkti, tomēr reitingā saglabāti punkti, kas izcīnīti pēdējos četros pasaules čempionātos.  Nākamais IIHF reitings tiks publicēts pēc Vankūveras olimpiskajām spēlēm.  Pasaules čempionātā vai olimpiskajās spēlēs par izcīnīto pirmo vietu pienākas 1200 punkti, par otro - 1160, par trešo - 1120, par ceturto - 1100, par piekto - 1060, bet, sākot ar sesto vietu, ik pa 20 ranga punktiem mazāk.  Līdz ar to Kanādas vīriešu hokeja izlase, izcīnot zelta medaļas Vankūveras olimpiskajās spēlēs, var apsteigt Krievijas valstsvienību jau pēc Olimpiādes publicētajā IIHF reitingā.  Vankūveras olimpiskās spēles notiks no 12. līdz 28.februārim.", "link": "https://www.delfi.lv/sports/archive/hokeja-izlase-iihf-reitinga-pirms-olimpiades-ir-devita.d?id=29791153"},
{"title": "'Nordea' Rīgas maratons atver Skriešanas skolu", "category": "Sports", "body": "Līdz \" Nordea \" Rīgas maratonam atlikušas vēl 19 nedēļas, tādēļ organizatori aicina visus garo distanču skrējējus sākt gatavoties un plānot savus treniņu grafikus. Lai sniegtu konsultatīvo atbalstu un atvieglotu gatavošanos, \"Nordea\" Rīgas maratona organizatori sadarbībā ar partneriem atvērs  Skriešanas  skolu, informē pasākuma dibinātāji. Skriešanas skolas aktivitātes plānotas vismaz reizi mēnesī, skrējējiem klātienē \"Skriešanas Darbnīcās\" tiekoties ar treneriem, ekspertiem un konsultantiem, kā arī publicējot visus \"Skriešanas darbnīcu\" materiālus oficiālajā Nordea Rīgas maratona mājas lapā. Skriešanas skolas mērķis ir atvieglot visu distanču skrējējiem sagatavoties startam 19.maijā, un tā būs domāta visplašākajai auditorijai – gan iesācējiem, gan pieredzējušiem skrējējiem. \"Nordea\" Rīgas maratona skriešanas darbnīcas norisināsies 16.janvārī, 6.februārī, 13.marts, 17.aprīlī un 8.maijā. Īpaši aicināti piedalīties visi reģistrētie un arī potenciālie \"Nordea\" Rīgas maratona dalībnieki. Dalība \"Skriešanas darbnīcās\" ir bez maksas, taču, paredzot lielu dalībnieku atsaucību, nepieciešama iepriekšēja reģistrēšanās pa e-pastu marathon@necom.lv .  \"Katru gadu pavasarī tuvojoties \"Nordea\" Rīgas maratonam, esam rīkojuši kopīgus treniņus Mežaparkā. Klausoties skrējēju jautājumos un diskusijās, kā arī no savas personīgās pieredzes zinām, ka daudziem maratonistiem un pusmaratonistiem ir virkne neatbildētu jautājumu par to, kā pareizi trenēties un kādu stratēģiju izvēlēties. Tādēļ esam radījuši \"Nordea\" Rīgas maratona Skriešanas Skolu, lai radītu interaktīvu vidi, kur saņemt atbildes uz saviem jautājumiem un dalīties savā pieredzē,\" par skriešanas skolas izveides ideju skaidroja \"Nordea\" Rīgas maratona organizatoru komandas vadītājs Aigars Nords. \"Treniņi maratonam un pusmaratonam sākas vēl pirms skriešanas kurpju uzvilkšanas. Katram pašam ir jāsaprot sava skriešanas filozofija un ideja, kādēļ to vēlas darīt. Nav nepieciešams bezjēdzīgi skriet garākas un garākas distances, bet ir jāsaprot, ko katrs treniņš dos. Reizēm ir jāsaprot, kad atslodze dos lielāku efektu nekā intensīvi treniņi. Esmu bijis profesionāls sportists un daudz strādājis ar citu sportistu sagatavošanu, tādēļ esmu gatavs savā pieredzē dalīties,\" jauniem izaicinājumiem ir gatavs triatlona un skriešanas treneris Romāns Melderis.", "link": "https://www.delfi.lv/sports/news/tautas-sports/nordea-rigas-maratons-atver-skriesanas-skolu.d?id=42951224"},
{"title": "Pele kļuvis par 2014.gada Pasaules kausa izcīņas goda sūtni", "category": "Sports", "body": "Leģendārais brazīliešu futbolists Pele kļuvis par 2014. gada Pasaules kausa izcīņas finālturnīra goda sūtni, vēsta aģentūra AP. 2014. gada Pasaules kausa izcīņas finālturnīrs notiks Peles dzimtenē Brazīlijā, un šo amatu slavenajam futbolistam uzņemties personiski lūgusi valsts prezidente Dilma van Rusefa abu nesenās tikšanās laikā. Gaidāms, ka trīskārtējais Pasaules kausa ieguvējs Pele palīdzēs apvienot brazīliešus un sagatavoties šim nozīmīgajam turnīram, jo pēdējā laikā Brazīlija bieži saņem  kritiku par lēniem darba tempiem, organizējot sev uzticēto pasaules futbola čempionātu .", "link": "https://www.delfi.lv/sports/news/futbols/pele-kluvis-par-2014gada-pasaules-kausa-izcinas-goda-sutni.d?id=39798893"},
{"title": "Anglijas futbola kluba spēlētāji nomainījuši vārdus uz Pele, Maradona un Bekenbauers", "category": "Sports", "body": "Anglijas pēc spēka sestās futbola līgas - \"Conference South\" - kluba \"Farnborough\" spēlētāji nomainījuši vārdus un tagad komandā spēlēs  Pele ,  Zinedins Zidāns ,  Lionels Mesi , Francis Bekenbauers un citi, vēsta britu mediji. \"Farnborough\" pavasarī tika ierosināta maksātnespēja, taču vasaras laikā klubam tika atrasts pircējs un komanda ir saglabāta, raksta BBC. Taču sponsoru līgums ar totalizātoru kompāniju \"Paddy Power\", kas noslēgts uz sešiem gadiem un kura summa rakstāma ar sešām nullēm, paredz, ka \"Farnborough\" pamatsastāva spēlētāji nomainīs uzvārdus un pasaulslavenu futbolistu vārdiem. Tādējādi komandā spēlēs Maradona, Pele, Bekenbauers, Gerijs Linekers, Zidāns,  Deivids Bekhems , Johans Krujfs,  Lotārs Mateuss , Kafu, Paolo Maldīni, vārtus sargās Gordons Benkss, bet treneris Spensers Dejs turpmāk sauksies  Žozē Mourinju . Treneris ir pajokojis, ka viņa komanda sastāva ziņā ir pārspējusi jebkuru citu pasaules futbola klubu, un \"Maradona\" ar \"Peli\" pat esot saplēsušies par to, kuram tiks 10. spēlētāja numurs. Pie tā beigās tika Maradona. \"Visiem ir jautri,\" saka Dejs-Mourinju. \"Klubam tas ir pievērsis lielu uzmanību, tāpat šā līmeņa futbolam un mūsu sabiedrībai kopumā. Finansiālā situācija klubā bija smaga, bet mūsu darbs ir uzvarēt spēlēs un izklaidēt publiku. Sponsoru piedāvājums bija lieliska izdevība izvairīties no bankrota un ieguvumi atsvēruši zaudējumus mērogā 1000:1.\" Līgas vadība pagaidām atsakās komentēt situāciju ar futbolistu vārdu maiņu. Kā norāda britu mediji, vārda maiņa Lielbritānijā maksā 10 mārciņas, taču persona, kas nomainījusi vārdu, paraksta dokumentu par to, ka pilnībā atsakās no sava iepriekšējā vārda izmantošanas.", "link": "https://www.delfi.lv/sports/news/3-puslaiks/anglijas-futbola-kluba-speletaji-nomainijusi-vardus-uz-pele-maradona-un-bekenbauers.d?id=43559819"},
{"title": "Biatloniste Juškāne PK pirmā posma individuālajās sacensībās ierindojas 63.vietā", "category": "Sports", "body": "Pasaules kausa izcīņas biatlonā sezonas pirmajā posmā ceturtdien Latvijas biatloniste Žanna Juškāne individuālajās 15 kilometru sacensībās ierindojās 63.vietā Juškāne trasē devās ar 57.numuru, un finišu sasniedza pēc 54 minūtēm 28,8 sekundēm. Četrās šaušanās viņa pieļāva septiņas kļūdas. Uzvarētājai Gabrielai Sokalovai Latvijas sportiste zaudēja sešas minūtes un 32,8 sekundes. Vēl uz goda pjedestāla kāpa slovākiete Anastasija Kuzmina (+1,2 sekundes) un Lora Marī Brunē no Francijas (+16, 2 sekundes). Šīs sacensības bija plānots aizvadīt jau trešdien, tomēr tad sacīkšu norises vietā gaisa temperatūra bija virs nulles, kā arī lija lietus un valdīja spēcīgs vējš, kas drošības apsvērumu dēļ lika tās atcelt. Šodien sacensības aizvadīs arī vīrieši. Posma turpinājumā piektdien un sestdien notiks sprinta sacensības, bet svētdien - iedzīšana.", "link": "https://www.delfi.lv/sports/news/winter_sports/biathlon/biatloniste-juskane-pk-pirma-posma-individualajas-sacensibas-ierindojas-63vieta.d?id=43855992"},
{"title": "Bārtuļa 'Flyers' sāpīgs zaudējums 'Oilers'", "category": "Sports", "body": "Tikai 17 sekundes pirms spēles beigām ielaižot vienīgos vārtus, trešdien zaudējumu kārtējā NHL regulārās sezonas spēlē cieta Latvijas hokejista Oskara Bārtuļa pārstāvētais Filadelfijas \"Flyers\". Viņa komanda ar 0:1 (0:0, 0:0, 0:1) savā laukumā piekāpās Edmontonas \"Oilers\". Izšķirošos vārtus guva Raians Potulnijs pēc Sema Gāgnera un Dastina Pennera piespēlēm. Bārtulis laukumā pavadīja 15 minūtes un 50 sekundes, izdarīja vienu metienu pa pretinieku vārtiem un viņa lietderības koeficients bija neitrāls.", "link": "https://www.delfi.lv/sports/news/hokejs/bartula-flyers-sapigs-zaudejums-oilers.d?id=29691195"},
{"title": "Aptauja: iedzīvotāji optimistiski par Latvijas olimpiešu startu Vankūverā", "category": "Sports", "body": "Latvijas olimpiskās kustības atbalstītāja \"Swedbank\" veiktā aptauja liecina, ka Latvijas iedzīvotāji ir optimistiski noskaņoti par Latvijas olimpiešu startu XXI Ziemas olimpiskajās spēlēs Vankūverā. Par labu Latvijas olimpiešu startu Olimpiskajās spēlēs lielākā daļa iedzīvotāju (46%) uzskatītu, ja izdotos saņemt olimpiskās medaļas. Savukārt trešā daļa iedzīvotāju (32%) domā, ka arī godpilna piedalīšanās jau būtu vērtējama kā labs starts Vankūveras Olimpiskajās spēlēs. Tāpat 22% iedzīvotāju domā, ka labs mūsu valsts olimpiešu sasniegums būtu arī nepalikt pēdējiem.  Kopumā vienu vai divas medaļas mūsu olimpiešiem prognozē 62% aptaujāto iedzīvotāju, lielākās optimistes ir sievietes. Tieši daiļā dzimuma pārstāves divas reizes biežāk nekā vīrieši (41% sieviešu pret 21% vīriešu) norādījušas, ka, viņuprāt, Latvijas olimpieši iegūs vienu vai divas medaļas. Savukārt trīs vai četras medaļas mūsu olimpiešiem sievietes prognozē pat trīs reizes biežāk nekā vīrieši (14% sieviešu pret 5% vīriešu). Kopumā trīs vai četras medaļas Vankūveras Olimpiskajās spēlēs Latvijas olimpiešiem prognozē teju piektā daļa iedzīvotāju – 19%. Savukārt 16% aptaujāto neprognozē medaļas Vankūverā.", "link": "https://www.delfi.lv/sports/archive/aptauja-iedzivotaji-optimistiski-par-latvijas-olimpiesu-startu-vankuvera.d?id=29773089"},
{"title": "Šuplers Vankūveras spēļu hokeja turnīrā būs gan par Slovākiju, gan Latviju", "category": "Sports", "body": "Rīgas \"Dinamo\" hokeja komandas galvenais treneris Jūliuss Šuplers atzinies, ka Vankūveras ziemas olimpisko spēļu hokeja turnīrā būs gan par dzimtās Slovākijas, gan Latvijas izlasēm. \"Vankūverā būšu arī par Latviju. Jo ja strādāju šajā valstī, tad tā jābūt,\" pēc svētdienas spēles, kurā valsts izlases kodols - \"Dinamo\" pēcspēles metienos zaudēja Maskavas CSKA, sacīja Šuplers, vērtējot abu komandu izredzes. \"Latvijas izlasei izredzes ir vienmēr. Domāju, ka soli pa solim olimpiādē komanda varēs sevi parādīt. Tā būs lieliska iespēja.\" \"Slovākijā ir viena paaudze, ko saucam par Zelta paaudzi. Tai ir ļoti liela pieredze. Bet astoņas vadošās komandas olimpiskajš spēlēs katra var izcīnīt jebkuru medaļu. Slovākijā līdzjutēji cer uz medaļu, bet to iegūt būs ļoti grūti, jo konkurence ir milzīga,\" atzina treneris. Latvijas un Slovākijas komandām priekšsacīkstēs jāspēlē vienā grupā un savstarpējā spēle notiks 20. februārī.", "link": "https://www.delfi.lv/sports/archive/suplers-vankuveras-spelu-hokeja-turnira-bus-gan-par-slovakiju-gan-latviju.d?id=29773455"},
{"title": "'Blue Jackets' atlaiž vienu no NHL pieredzējušākajiem treneriem Hičkoku", "category": "Sports", "body": "Nacionālās hokeja līgas (NHL) klubs Kolumbusas \"Blue Jackets\" trešdien no amata atlaida galveno treneri Kenu Hičkoku, kurš ir viens no uzvarām bagātākajiem vēsturē. Hičkoka vietu pagaidām pārņems līdzšinējais viņa palīgs Klods Noels. \"Blue Jackets\" treneri atlaida pēc trešdienas zaudējuma Kolorādo \"Avalanche\" komandai. Šajā mačā Kolumbusas klubs bija vadībā ar 1:0, bet beigās cieta neveiksmi ar 1:5. Ar 53 punktiem 58 spēlēs komanda pašlaik ieņem priekšpēdējo, 14.vietu Rietumu konferencē. Hičkoks ir zināms kā uz aizsardzību tendēts treneris. Noelam dots uzdevums mainīt komandas spēles stilu. 54 gadus vecais Noels \"Blue Jackets\" sistēmai pievienojās 2007.gada jūnijā. Pirms tam viņš bija Amerikas hokeja līgas (AHL) kluba Milvoki \"Admirals\" galvenais treneris. Hičkoks pagājušā gada februārī kļuva par 13.treneri NHL vēsturē, kuram izdevies izcīnīt vismaz 500 uzvaras. Šosezon līdz novembra vidum \"Blue Jackets\" komanda startēja sekmīgi, bet pēc tam 24 spēlēs tika tikai pie trīs panākumiem. Savas trenera karjeras laikā Hičkoks vadījis Dalasas \"Stars\", Filadelfijas \"Flyers\" un \"Blue Jackets\" vienības, bet 1999.gadā ar \"Stars\" viņam izdevās triumfēt arī Stenlija kausa izcīņā. Uzvarēt 500 mačos un iegūt arī Stenlija kausu pirms Hičkoka bija izdevies tikai septiņiem treneriem - Skotijam Boumenam, Alam Arbūram, Dikam Ērvinam, Maikam Kīnanam, Žakam Lemēram, Petam Bērnsam un To Bleikam.", "link": "https://www.delfi.lv/sports/news/hokejs/blue-jackets-atlaiz-vienu-no-nhl-pieredzejusakajiem-treneriem-hickoku.d?id=29702851"},
{"title": "Lipmans: hokeja izlasei Olimpiādē jācīnās par uzvaru katrā spēlē", "category": "Sports", "body": "Latvijas hokeja valstsvienības uzdevums, kas jāizpilda Vankūveras olimpiskajās spēlēs, būs cīnīšanās par uzvaru katrā spēlē, pirmdien noteikts Latvijas Hokeja federācijas (LHF) valdes sēdē. LHF prezidents Kirovs Lipmans atzina, ka jau iekļūšana starp 12 komandām, kas piedalīsies olimpiskajā hokeja turnīrā, ir panākums.  \"Šoreiz pretēji pasaules čempionātam konkrētu uzdevumu neizvirzījām,\" izteicās Lipmans. \"Galvenais, lai komanda cīnās katrā spēlē un dara visu, uz ko ir spējīga. Visām mūsu grupas komandām sastāvā ir 70-90% Nacionālās hokeja līgas (NHL) spēlētāju, izņemot mūs.\"  Tomēr Lipmans izteicās, ka pasaules čempionātam, kas šogad notiks Vācijā, uzdevums tiks izvirzīts, bet ar Olimpiādi ir savādāk.  Tāpat Lipmans kārtējo reizi atgādināja, ka hokeja izlases piedalīšanās Olimpiādē trešo reizi pēc kārtas ir liels sasniegums tik mazai valstij kā Latvija.  Latvijas izlases menedžeris Māris Baldonieks atzina, ka visi spēlētāji ir kaujas spējīgi un gatavi cīnīties, ieskaitot Amerikā spēlējošos, kuru nebūs Frankfurtē, kur Latvijas valstsvienība aizvadīs pārbaudes spēli ar Vāciju.  Savukārt Latvijas izlases galvenais treneris Oļegs Znaroks izteicās, ka līdz ar trīs rezervistiem, kas brauc uz Frankfurti, šajā spēlē būs pilnas četras spēlētāju maiņas. \"Tāpēc viens mačs būs pietiekams, lai saprastu spēlētāju fizisko formu un veselību. Uz Vankūveras olimpiskajām spēlēm brauks divi rezervisti,\" teica Znaroks.  Tomēr Znaroks atzina, ka ir slikti, ka Latvijas izlasei pirmā spēle ir jau piektajā dienā pēc ierašanās Vankūverā, kas var radīt aklimatizācijas problēmas.  Znaroks piebilda, ka var garantēt puišu cīnīšanos katrā mačā, līdz ar to problēmu ar uzdevuma izpildīšanu nebūs.  Salīdzinot ar Znaroka un viņa palīga Harija Vītoliņa trenēto Kontinentālās hokeja līgas (KHL) klubu Balašihas MVD, smagāk esot Rīgas \"Dinamo\" hokejistiem, kas veido Latvijas izlases kodolu, jo viņiem ir katrā spēlē jācīnās, lai iekļūtu izslēgšanas spēlēs. \"Tas patērē daudz emociju. Tomēr galvenais, ka hokejisti spēlē šādā līmenī.\"  Latvijas izlases galvenais treneris izteica nožēlu, ka vārtsargs Sergejs Naumovs šosezon augstā līmenī nav spēlējis, tomēr izteica pārliecību, ka, ja kas atgadīsies ar pamatvārtsargu Edgaru Masaļski, Naumovs būs gatavs doties laukumā.  Znaroks atklāja, ka uz Latvijas izlasi pārslēdzies uzreiz pēc svētdienas KHL spēles, kurā MVD ar rezultātu 8:2 sagrāva Maskavas \"Spartak\" komandu. \"Jau lidostā ar Hari pārrunājām Latvijas izlases jautājumus.\"  Jau ziņots, ka trešdien Frankfurtē Latvijas valstsvienība aizvadīs pārbaudes spēli ar Vācijas valstsvienību, bet pēc tam lidos uz spēļu norises vietu Kanādā.  Kā ziņots, Latvijas hokeja izlases sastāvā iekļauti 23 spēlētāji un trīs rezervisti. Galējais izlases sastāvs tiks paziņots 15.februārī. Latvijas izlase pirmo maču aizvadīs 17.februāra rītā pēc Latvijas laika, kad tiksies ar Krieviju. Pārējos apakšgrupas mačos Latvijas izlase tiksies ar Čehijas un Slovākijas valstsvienībām.  Vankūveras olimpiskās spēles notiks no 12. līdz 28.februārim.", "link": "https://www.delfi.lv/sports/archive/lipmans-hokeja-izlasei-olimpiade-jacinas-par-uzvaru-katra-spele.d?id=29788625"},
{"title": "Kanādas vēstnieks aicina Latvijas hokejistus noticēt sev", "category": "Sports", "body": "Būdams liels sporta cienītājs un hokeja fans, Kanādas vēstnieks Latvijā Skots Heteringtons pirmdien mudināja Latvijas valstsvienības hokejistus noticēt sev un savai valstij, dodoties laukumā Vankūveras olimpisko spēļu turnīra pirmajā cīņā pret Krieviju. Kanādas vēstniecībā notikušajā Latvijas olimpiskās delegācijas pieņemšanā lielākā daļa sportistu bija hokeja valstsvienības spēlētāji. Viesu vidū bija arī izlases galvenais treneris Oļegs Znaroks un viņa palīgs Harijs Vītoliņš.   Heteringtons uzsvēra, ka izcīnītas tiesības piedalīties olimpiskajās spēlēs jebkuram sportistam ir augsts sasniegums un olimpieši ir pelnījuši augstu vērtējumu neatkarīgi no viņu turpmākajiem panākumiem cīņā par medaļām.   \"Visi sportisti, kas dodas uz olimpiskajām spēlēm, ir uzvarētāji, un viņu vidū nav zaudētāju,\" uzsvēra Kanādas vēstnieks. \"Jau pati piedalīšanās olimpiskajās spēlēs [valstij] ir tikpat svarīga kā izcīnītās medaļas,\" viņš piebilda. \"Kad Latvijas hokejisti dosies laukumā pret Krieviju, viņiem ir jātic pašiem sev un Latvijai,\" teica vēstnieks. Heteringtons piemetināja, ka sporta skaistums ir universāla vērtība visu valstu sportistiem un atbalstītājiem.   Vankūveras olimpiskajās spēlēs Heteringtons noteikti jutīs līdzi Kanādas sportistiem, taču arī Latvijas atlētu starti viņam nebūs vienaldzīgi. Labāk sekot Latvijas olimpiešu gaitām vēstniekam palīdzēs Latvijas Olimpiskās komitejas (LOK) prezidenta Aldona Vrubļevska dāvinātais komandas buklets, kas iepazīstina ar visiem olimpiskās delegācijas dalībniekiem un Latvijas sportistu sacensību kalendāru.   Savukārt Latvijas Hokeja federācijas prezidents Kirovs Lipmans Heteringtonam uzdāvināja Latvijas valstsvienības spēlētāja kreklu ar 77. numuru un uzdrukātu vēstnieka uzvārdu.   Heteringtona iecienītā komanda Nacionālajā hokeja līgā (NHL) ir Otavas \"Senators\", bet Latvijā viņš seko Rīgas \"Dinamo\" hokejistu gaitām. Heteringtona aktīvo interesi par sportu apliecina arī vēstniecībā izvietotais Kanādas valstsvienības uzbrucēja Sidnija Krosbija spēles krekls ar hokejistu autogrāfiem. Heteringtons apstiprināja, ka viņa lielākā uzmanība Vankūveras olimpiskajās spēlēs būs pievērsta hokeja turnīram.   Vankūveras ziemas olimpiskās spēles atklās piektdien, bet Latvijas izlase pirmo spēli hokeja turnīrā aizvadīs 17. februārī pret Krieviju agri no rīta pēc Latvijas laika.", "link": "https://www.delfi.lv/sports/archive/kanadas-vestnieks-aicina-latvijas-hokejistus-noticet-sev.d?id=29789101"},
{"title": "Čikāgas 'Blackhawks' iekļūst Stenlija kausa pusfinālā", "category": "Sports", "body": "Čikāgas \" Blackhawks \" ceturtdien ceturto reizi pēc kārtas pārspēja Minesotas \"Wild\" un iekļuva šīs  NHL  sezonas Stenlija kausa izcīņas pusfinālā, izcīnot \"sausu\" uzvaru šajā sērijā ar 4-0. Pēdējā sērijas mačā \"Blackhawks\" uzvarēja ar 4:3 (1:0, 1:1, 3:2). Trešās trešdaļas beigās \"Wild\" bija nonākuši iedzinējos ar trīs vārtu deficītu - 1:4, taču 51 sekundes laikā spēja samazināt pretinieku pārsvaru līdz vieniem vārtiem, tomēr izlīdzināt rezultātu minesotiešiem nebija pa spēkam. Vārtus, kas vēlāk izrādījās uzvaru nesošie, \"Blackhawks\" guva trešā perioda 17.minūtē, esot skaitliskajā mazākumā, kad Marians Hosa raidīja ripu tukšos vārtos, panākot 4:1. Retumu konferences finālā \"Blackhawks\" iekļūst piekto reizi pēdējo septiņu gadu laikā. Tur viņi tiksies ar Anaheimas \"Ducks\" un Kalgari \"Flames\" pāra uzvarētāju. Šajā sērijā rezultāts ir 2-1 Anaheimas labā.", "link": "https://www.delfi.lv/sports/news/hokejs/cikagas-blackhawks-ieklust-stenlija-kausa-pusfinala.d?id=45937109"},
{"title": "'Rangers' pēc pārliecinošas uzvaras izlīdzina rezultātu NHL pusfinālā", "category": "Sports", "body": "Nacionālās hokeja līgas ( NHL ) Austrumu konferences finālsērijā piektdien Ņujorkas \" Rangers \" hokejisti ar rezultātu 5:1 (1:0, 2:1, 2:0) izbraukumā pārspēja Tampabejas \" Lightning \", sērijā panākot izlīdzinājumu 2-2. Uzvarētājiem svarīgākais spēlētājs laukumā bija vārtsargs  Henriks Lundkvists , kurš atvairīja 38 no 39 pretinieku metieniem. Tikmēr divus vārtus guva  Riks Nešs , bet pa reizei precīzi bija Kriss Kreiders, Kīts Jandls un Martins Sentluī.  Vienīgos vārtus \"Lightning\" labā guva Stīvens Stemkoss.  Sērijas piektā spēle risināsies svētdien Ņujorkā, bet pēc tam komandas tiksies Tampā.  Tikmēr Rietumu konferences finālā Anaheimas \" Ducks \" ar 2-1 ir vadībā pār Čikāgas \" Blackhawks \". Abu komandu ceturtā spēle risināsies sestdien.", "link": "https://www.delfi.lv/sports/news/hokejs/rangers-pec-parliecinosas-uzvaras-izlidzina-rezultatu-nhl-pusfinala.d?id=46005603"},
{"title": "Dubaja sola sarīkot labākās Olimpiskās spēles to vēsturē", "category": "Sports", "body": "Dubajas emirāts izvēlējies nekandidēt uz 2020. gada vasaras Olimpisko spēļu rīkošanu, tā vietā koncentrējoties uz 2024. gada spēlēm, teikts emirāta mediju ofisa izplatītajā paziņojumā. Apvienoto Arābu Emirātu Olimpiskā komiteja (AAEOK) sākotnēji interesējās par 2020. gada spēlēm, taču nolēma, ka nākamās rīkot ir izdevīgāk, neskatoties uz to, ka jau šobrīd 70% infrastruktūras ir gatavi vai iekļauti pilsētas plānā, ziņo aģentūra \"Reuters\". \"Mēs esam gatavi sarīkot labāko pasākumu spēļu vēsturē, tik augstā līmenī, ka tas cels visas olimpiskās kustības vērtību,\" saka Dubajas kroņprincis, šeihs Hamdans bin Muhameds al Maktums.  Dubajas emirāts jau ir uzņēmis vairākus pasaules čempionātus dažādos sporta veidos kā golfā, peldēšanā un tenisā.", "link": "https://www.delfi.lv/sports/news/other_kinds/other/dubaja-sola-sarikot-labakas-olimpiskas-speles-to-vesture.d?id=39843785"},
{"title": "Soču iedzīvotājiem piešķir SOK kausu 'par pacietību'", "category": "Sports", "body": "Starptautiskā Olimpiskā komiteja ( SOK ) Soču pilsētas iedzīvotājiem piešķīrusi īpašu pateicības balvu - kausu \"par izturību\", vēsta vietējie mediji Soču pilsētas mērs Anatolijs Pahomovs no SOK prezidenta Tomasa Baha saņēmis kausu, kurā iegravēts \"Soču pilsētas iedzīvotājiem, ar pateicību no SOK\", medijiem atklājis pilsētas mērs. Tuvākajā laikā šis kauss tiks nodots Soču sporta slavas muzejā. Kā zināms, februārī Krievijas kūrortpilsēta Soči uzņēma XXII Ziemas olimpiskās spēles, bet martā tur notiks XI Ziemas paralimpiskās spēles.", "link": "https://www.delfi.lv/sports/news/ziemas-olimpiskas-speles/zinas/socu-iedzivotajiem-pieskir-sok-kausu-par-pacietibu.d?id=44252417"},
{"title": "Biļetes pieejamas vairs tikai uz septiņiem Pasaules kausa futbolā mačiem", "category": "Sports", "body": "Šobrīd biļetes pieejamas ir vairs tikai uz septiņiem šovasar Brazīlijā paredzētajiem Pasaules kausa futbolā mačiem. Kopumā uz 64 Pasaules kausa mačiem pārdoti 2,5 miljoni biļešu, kas ir viens no visu laiku labākajiem rādītājiem šī turnīra vēsturē. Vairums spēļu tika izpārdotas vien neilgu brīdi pēc tam, kad 12.martā biļetes kļuva pieejamas tirdzniecībā. Šobrīd izpārdoti ir praktiski visi mači, izņemot septiņus. Tiesa, Starptautiskā Futbola federāciju asociācija (FIFA) neatklāj, cik daudz biļešu ir pieejamas, taču atzīst, ka vispieejamākās esot Grieķijas un Kotdivuāras mača biļetes. Šīs abas vienības cīnās C apakšgrupā. Tikmēr E apakšgrupas duelī starp Hondurasu un Šveici atlikušas vien biļetes no dārgākās kategorijas. Biļetes vēl ir pieejamas arī uz šādiem mačiem: Urugvaja-Kostarika, Dienvidkoreja-Alžīrija, Bosnija un Hercegovina-Irāna, Krievija-Dienvidkoreja, kā arī Nigērija-Bosnija un Hercegovina. Kad biļetes uz Pasaules kausa mačiem tika izliktas pārdošanā, divas trešdaļas spēļu tika izpirktas trīs stundu laikā, kamēr uz visiem mājinieces Brazīlijas mačiem biļetes vairs nebija pieejamas stundas laikā. Futbola līdzjutējiem vēl ir laiks līdz otrdienai, lai par pašreizējo summu iegādātos biļetes uz kādu no mačiem, bet biļešu pārdošana tiks atsākta 15.aprīlī, kad varēs iegādāties biļetes arī uz pārējām spēlēm. 2014.gada  Pasaules kauss  no 12.jūnija līdz 13.jūlijam norisināsies 12 Brazīlijas pilsētās.", "link": "https://www.delfi.lv/sports/news/futbols/biletes-pieejamas-vairs-tikai-uz-septiniem-pasaules-kausa-futbola-maciem.d?id=44355401"},
{"title": "Šīssezonas NHL 'Winter Classic' - viszemākais TV reitings", "category": "Sports", "body": "Tradicionālā hokeja spēle zem klajas debess, Nacionālās Hokeja līgas ( NHL ) \"Winter Classic\", šogad ir pulcējusi vismazāko televīzijas auditoriju mača nesenākajā vēsturē, liecina statistika. Mačs, kurā  šosezon tikās Vašingtonas \"Capitals\" un Čikāgas \"Blackhawks\" , nacionālajā TV kanālā \"NBC Sports\" ieguvis 2,3 reitinga punktus, kas ir sliktākais rādītājs pēdējo septiņu gadu laikā. Speciālisti to skaidro ar vēsturiskā konteksta iztrūkumu Vašingtonas un Čikāgas klubu savstarpējās spēlēs, kā arī ar Vašingtonas \"Nationals Park\" beisbola arēnas nelielo popularitāti, salīdzinot ar iepriekšējo \"Winter Classic\" norises vietām, norāda \"Yahoo! Sports\". Pērn \"Winter Classic\" spēle gan savāca visu laiku lielāko skatītāju auditoriju klātienē (vairāk kā 105 tūkstoši skatītāju), taču TV auditorija bija salīdzinoši neliela, lai gan labāka kā šogad - 2,9 reitinga punkti. Līdz šim gadam zemākais reitings - 2,4 punkti - bija 2012.gada sezonas \"Winter Classic\" spēlei Filadelfijā, kas notika daudz neizdevīgākā laikā, 2.janvāra pēcpusdienā, turklāt spēles laiks tika pārcelts.", "link": "https://www.delfi.lv/sports/news/hokejs/sissezonas-nhl-winter-classic-viszemakais-tv-reitings.d?id=45407352"},
{"title": "SOK televīzijas translācijas tiesības ASV pārdod par gandrīz astoņiem miljardiem dolāru", "category": "Sports", "body": "Starptautiskā Olimpiskā komiteja ( SOK ) un ASV telekanāls \"NBC Universal\" vienojušies par televīzijas translācijas tiesību pārdošanu valsts teritorijā 7,65 miljardu dolāru (5,54 miljardu eiro) apmērā. Jaunā vienošanās būs spēkā no 2021.gada līdz 2032.gada olimpisko spēļu beigām. SOK prezidents Tomass Bahs šo vienošanos nodēvējis kā garantu olimpiskās kustības ilgtermiņa ienākumiem. Iepriekš neredzēti ilggadējais līgums iekļauj 100 miljonu dolāru (72 miljonu eiro) parakstīšanas bonusu, kas pienākas par olimpisko ideju popularizēšanu laika posmā no 2015. līdz 2020.gadam. NBC pašreizējais līgums ar SOK par televīzijas translācijas tiesībām tika noslēgts 2011.gadā, bet tā termiņš beigsies 2020.gadā. Šis telekanāls ASV teritorijā Ziemas olimpiskās spēles pārraida kopš 2002.gada, bet vasaras Olimpiādes - kopš 1992.gada.", "link": "https://www.delfi.lv/sports/news/other_kinds/other/sok-televizijas-translacijas-tiesibas-asv-pardod-par-gandriz-astoniem-miljardiem-dolaru.d?id=44472930"},
{"title": "36 Brazīlijas pilsētās protestēs pret Pasaules kausa uzņemšanu", "category": "Sports", "body": "36 Brazīlijas pilsētās tika aizvadītas protesta akcijas pret 2014. gada futbola Pasaules kausa izcīņas uzņemšanu, ziņo ārzemju mediji. Protestu dalībnieki tiks mobilizēti un koordinēti ar sociālā tīkla \"Facebook\" palīdzību. Sagaidāms, ka visplašākās demonstrācijas notiks Riodežaneiro, kur tūkstošiem protestētāju gatavojas sapulcēties slavenajā Kopakabanas pludmalē, raksta \"L'Equipe\". Tāpat mītiņi ir ieplānoti Sanpaulu, Salvadorē, Portu Alegru, Belu Orizonti, Kuritibā, Brazilā un citās pilsētās.  Pasaules kausa pretinieki nosoda milzīgos pašvaldību tēriņus šā turnīra sarīkošana laikā, kad Brazīlijā valda krīze medicīniskās aprūpes, izglītības un transporta pakalpojumu jomā.", "link": "https://www.delfi.lv/sports/news/futbols/36-brazilijas-pilsetas-protestes-pret-pasaules-kausa-uznemsanu.d?id=44072747"},
{"title": "Brazīlijas pilsēta Porto Alegri varētu atteikties no šīgada Pasaules kausa spēļu uzņemšanas", "category": "Sports", "body": "Nepilnus trīs mēnešus pirms sacensību sākuma no Pasaules kausa izcīņas futbolā spēļu uzņemšanas varētu atteikties Brazīlijas pilsēta Porto Alegri, vēsta ārvalstu masu mediji. Pilsētas stadionā \"Beira-Rio\" praktiski ir pabeigti celtniecības darbi, taču nav skaidrības par pagaidu celtnēm, kas ir obligāta  FIFA  prasība. Pagaidu celtnes pie stadiona paredzētas galvenokārt žurnālistiem un sponsoriem, kā arī citām vajadzībām. Tomēr Brazīlijas valsts un pašvaldību finansējums nav paredzēts šīm pagaidu celtnēm. Tās varētu būvēt vietēji uzņēmēji, taču viņi nevēlas ieguldīt līdzekļus, ja no valsts vai pašvaldības nebūs nodokļu atlaides. Šonedēļ plānots Porto Alegri pašvaldības balsojums par nodokļiem, un, ja tas būs uzņēmējiem nelabvēlīgs, tad pilsētas, visticamāk, atsauks savu dalību no Pasaules kausa spēļu rīkošanas. Porto Alegri bija plānots rīkots piecas spēles - četras priekšsacīkšu un vienu \"play off\". 2014.gada Pasaules kausa finālturnīrs futbolā Brazīlijā sāksies 12.jūnijā un risināsies līdz 13.jūlijam.", "link": "https://www.delfi.lv/sports/news/futbols/brazilijas-pilseta-porto-alegri-varetu-atteikties-no-sigada-pasaules-kausa-spelu-uznemsanas.d?id=44333285"},
{"title": "'Capitals' pēdējās spēles sekundēs izrauj uzvaru NHL 'Winter Classic' mačā", "category": "Sports", "body": "2015.gads Nacionālajā Hokeja līgā ( NHL ) ir iesācies ar Vašingtonas \" Capitals \" uzvaru pār Čikāgas \" Blackhawks \" tradicionālajā \"Winter Classic\" spēlē, kas notiek zem klajas debess. Uzvaras vārtus 12,9 sekundes līdz mača beigām guva \"Capitals\" uzbrucējs Trojs Brūvers, un \"Capitals\" svinēja uzvaru ar 3:2. Spēli klātienē vēroja vairāk kā 40 tūkstoši līdzjutēji. \"Capitals\" spēles sākumā izvirzījās vadībā ar 2:0 - savus pirmos vārtus \"Winter Classic\" guva arī krievu superzvaigzne Aleksandrs Ovečkins -, tomēr jau otrā puslaika sākumā rezultāts bija neizšķirts. Iespaidīgā spēle sākās ar Bilija Aidola uzstāšanos, salūtu, gigantisku Amerikas karogu un F-16 iznīcinātāju lidojumu pāri īpaši uzbūvētajam stadionam. Mačs notika Vašingtonas beisbola stadionā, kurā tika izbūvēts hokeja laukums.", "link": "https://www.delfi.lv/sports/news/hokejs/capitals-pedejas-speles-sekundes-izrauj-uzvaru-nhl-winter-classic-maca.d?id=45406076"},
{"title": "Latvijas futbola izlase iekļauta piektajā grozā pirms 2014.gada Pasaules kausa kvalifikācijas turnīra izlozes", "category": "Sports", "body": "Latvijas futbola izlase iekļauta piektajā grozā pirms 2014.gada Pasaules kausa izcīņas kvalifikācijas turnīra apakšgrupu izlozes. Piektajā grozā iekļautas arī Austrijas, Igaunijas, Somijas, Moldovas, Kipras, Azerbaidžānas un Velsas izlases. Tas nozīmē, ka Latvijas futbolisti ar šīm valstsvienībām Pasaules kausa kvalifikācijas turnīrā noteikti netiksies. Tikmēr pirmajā grozā iekļautas Spānijas, Nīderlandes, Vācijas, Anglijas, Portugāles, Itālijas, Horvātijas, Norvēģijas un Grieķijas izlases. Otrajā grozā ir Krievija, Serbija, Slovēnija, Francija, Melnkalne, Šveice, Zviedrija, Slovākija un Dānija. Trešajā grozā iekļuvušas Turcijas, Čehijas, Izraēlas, Īrijas, Ukrainas, Beļģijas, Rumānijas, Bosnijas un Hercegovinas un Bulgārijas valstsvienības. Ceturtajā grozā iekļautas izlases no Lietuvas, Albānijas, Ungārijas, Baltkrievijas, Gruzijas, Armēnijas, Ziemeļīrijas, Skotijas un Polijas. Visbeidzot sestajā grozā ir Īslandes, Luksemburgas, Farēru salu, Kazahstānas, Lihtenšteinas, Maltas, Andoras un Sanmarīno valstsvienības. Komandas tiks sadalītas deviņās grupās. Astoņu grupu uzvarētāji automātiski iekļūs Pasaules kausa izcīņas finālturnīrā, bet papildus kvalifikācijas turnīrā viena grupu uzvarētāja un labākās otro vietu ieguvējas cīnīsies par četrām vietām uz finālturnīru. Izloze notiks 30.jūlijā. Kā zināms, 2014.gada Pasaules kauss norisināsies Brazīlijā.", "link": "https://www.delfi.lv/sports/news/futbols/latvijas-futbola-izlase-ieklauta-piektaja-groza-pirms-2014gada-pasaules-kausa-kvalifikacijas-turnira-izlozes.d?id=38941573"},
{"title": "FC Barcelona' treniņu Palestīnā vērojuši 25 tūkstoši skatītāju", "category": "Sports", "body": "Spānijas futbola grandu \"FC Barcelona\" treniņu Palestīnā ir apmeklējuši 25 tūkstoši skatītāju, ziņo ārzemju mediji. \"FC Barcelona\" Izraēlā ir ieradušies divu dienu vizītē, kuru laikā aizvadīs publiskus treniņus. Pirmais notika Palestīnas autonomās teritorijas pilsētā Fevronā, bet svētdien \"Barca\" aizvadīs treniņu Telavivā, uz kuru gaida ierodamies apmēram 14 tūkstošus spāņu kluba cienītāju.", "link": "https://www.delfi.lv/sports/news/futbols/fc-barcelona-treninu-palestina-verojusi-25-tukstosi-skatitaju.d?id=43534799"},
{"title": "Bjorndālenam nav plānu pēc Olimpiādes", "category": "Sports", "body": "Titulētais norvēģu biatlonists  Ūle Einārs Bjorndālens  pagaidām nezina, ko iesāks pēc Soču olimpiskajām spēlēm, kas būšot pēdējās viņa karjerā, ziņo ārzemju mediji. \"Es daudz un bieži domāju par to, ko darīšu pēc sporta karjeras beigām,\" intervijā telekanālam TV2 izteicies Bjrondālens. \"Pagaidām man nav atbildes uz šo jautājumu. Varbūt strādāšu par treneri, varbūt ķeršos pie administratīva darba Starptautiskajā Olimpiskajā komitejā. Pagaidām gan esmu pilnībā nodevies treniņiem, gatavojoties Olimpiādei.\" Kā ziņojām, 39 gadus vecais biatlonists nosolījies pēc Soču olimpiskajām spēlēm atvadīties no sporta. Šī viņam būs sestā Olimpiāde karjerā, un četrās no iepriekšējām Bjrondālens ir izcīnījis medaļas, kopumā sešas zelta, četras sudraba un vienu bronzas. Tikai pati pirmā Olimpiāde, 1994.gadā Lillehammerē, Bjorndālenam beidzās \"sausā\", tur viņa augstākais rezultāts bija septītā vieta stafetē.", "link": "https://www.delfi.lv/sports/news/ziemas-olimpiskas-speles/zinas/bjorndalenam-nav-planu-pec-olimpiades.d?id=43847534"},
{"title": "Rastorgujeva prombūtnē pārējiem Latvijas biatlonistiem pieticīgi rezultāti", "category": "Sports", "body": "Latvijas vadošais biatlonists Andrejs Rastorgujevs piektdien nepiedalījās Antholcā notiekošajā Pasaules kausa posma 10 kilometru sprintā, bet pārējie latviešu sportisti demonstrēja pieticīgus rezultātus. Rastorgujevs izlaiž šo Pasaules kausa posmu, lai treniņnometnē Austrijā sagatavotos sezonas svarīgākajiem mačiem. Šajās sacensībās labākais Latvijas sportists bija Edgars Piksons, kurš ar divām kļūdām šaušanās distanci veica 28 minūtēs un 17,9 sekundēs un ieņēma 89.vietu. Rolands Pužulis ierindojās 98.vietā (30:00,8 minūtes, 5 kļūdas), bet Aleksandrs Patrijuks finišēja pēdējā, 100.vietā (31:04,7, 4 kļūdas). Tikmēr itālietis Lukass Hofers un vācietis Simons Šemps sasniedza identiskus rezultātus – 24,44,9 sekundes, un abi kļuva par uzvarētājiem. Trešajā vietā ierindojās vācietis Arnds Peifers (+4,3 sekundes).", "link": "https://www.delfi.lv/sports/news/winter_sports/biathlon/rastorgujeva-prombutne-parejiem-latvijas-biatlonistiem-pieticigi-rezultati.d?id=44049783"},
{"title": "Hovs tic, ka Kanāda uzvarēs olimpiskajā hokeja turnīrā", "category": "Sports", "body": "Hokeja leģenda Gordijs Hovs, tic, ka Kanādas hokeja izlase Vankūveras olimpiskajās spēlēs izcīnīs zelta medaļas. Hovs, kurš savulaik hokeju spēlēja līdz 50 gadu vecumam, par ko iemantoja iesauku \"Misters Hokejs\", piedaloties svinīgās vakariņās Saskatūnā, kuras rīkoja nemazāk slavens bijušais hokejists Veins Greckis, žurnālistiem smejot norādīja, ka viņš ir par vecu, lai spēlētu izlasē, taču arī bez viņa tajā ir pietiekami daudz labu spēlētāju, lai tiktu pie panākuma.   Hovs rudenī esot redzējis Kanādas izlases treniņus, un sacīja, ka komandā ir iekļauti ļoti spēcīgi spēlētāji. Pluss esot tas, ka Kanādas izlasē ir gan pieredzējuši, gan gados jaunāko hokejisti.   Vankūveras ziemas olimpiskās spēles sāksies 12.februārī un noritēs līdz 28.februārim.", "link": "https://www.delfi.lv/sports/archive/hovs-tic-ka-kanada-uzvares-olimpiskaja-hokeja-turnira.d?id=29751981"},
{"title": "Tretjaks baidās no spēles pret Latviju", "category": "Sports", "body": "Krievijas Hokeja federācijas (KHF) prezidents Vladislavs Tretjaks atzinies, ka baidās no Krievijas hokeja izlases pirmās spēles olimpiskajā turnīrā, kas būs pret Latviju. \"Mani visvairāk biedē mūsu izlases pirmā spēle,\" Tretjaks atzinies intervijā \"sportbox.ru\". \"15. februārī atlido mūsu NHL spēlētāji, bet jau 16. februārī mūs gaida pirmā spēle ar latviešiem. Bet Latvijas izlase jau desmit dienas būs mērķtiecīgi gatavojusies spēlei ar mums, aizvadot pārbaudes spēles.\"  Tretjaks domā, ka turnīrs krieviem gaidāms grūts. \"Visi prognozē finālu Krievija - Kanāda, taču man uzreiz atmiņā 1980. gada olimpiskās spēles. Dažas dienas pirms spēļu sākumā mēs apspēlējām amerikāņus 12:3, bet pēc tam bijām par viņiem, lai tie uzvarētu zviedrus. Bet ASV vēlāk kļuva par olimpiskajiem čempioniem,\" atgādinaja leģendārais vārtsargs.  Latvija un Krievija olimpisko turnīru Vankūverā sāks ar savstarpējo spēli grupā, kas sāksies 17. februārī septiņos no rīta pēc Latvijas laika.", "link": "https://www.delfi.lv/sports/archive/tretjaks-baidas-no-speles-pret-latviju.d?id=29764769"},
{"title": "Latvijas vīru biatlona stafetes komanda pārliecinoši pēdējā PK posmā", "category": "Sports", "body": "Latvijas biatlonisti svētdien Itālijā palika pārliecinoši pēdējā vietā Pasaules kausa izcīņas sestā posma 4x7,5 kilometru stafetes sacensības vīriešiem, kas bija pēdējās pirms Soču ziemas Olimpiādes. Latvijai pirmo etapu veica  Rolands Pužulis , kurš divās šaušanās izmantoja vienu rezerves patronu un posmu beidza 19.vietā, kad no līderiem jau zaudēja gandrīz trīs minūtes. Otrajā etapā trasē devās Toms Praulītis un viņš otrajā šaušanā jau slēpoja soda apli, atkrītot uz priekšpēdējo, 23.vietu. Trešajā etapā Aleksandrs Patrijuks otrajā šaušanā ar 13 patronām sašāva vien vienu mērķi un slēpoja četrus soda apļus. Pēc tiem viņš no priekšpēdējās vietas jau atpalika par četrām minūtēm, bet stafetes maiņas brīdī - piecām. Pēdējo etapu Latvijai veica  Edgars Piksons , kurš pirmajā šaušanā bija nekļūdīgs, bet pēc tās tika noņemts no trases, jo bija apsteigts par apli. Tā kā Itālija nepabeidza distanci, Latvijas komanda noslēgumā ieņēma 22.vietu, septiņās šaušanās izmantojot astoņas rezerves patronas un veicot piecus soda apļus. Augšgalā par uzvaru sīvi sacentās Zviedrijas un Francijas komandas, finišā par 2,6 sekundēm pārākiem tomēr esot francūžiem. Astoņās šaušanās Francija izmantoja vien četras rezerves patronas, savukārt Zviedrija ne tikai izmantoja piecas rezerves patronas, bet arī veica soda apli. Savukārt trešo vietu izcīnīja Vācija, kas uzvarētājiem zaudēja 38,8 sekundes. Kā ziņots, svētdien bija plānots aizvadīt arī 4x6 kilometru stafeti dāmām, tomēr pēkšņi uznākušas miglas dēļ tā otrajā posmā tika pārtraukta. Pirms tam šajā posmā piektdien sprinta Piksons ierindojās 89.vietā, Pužulis finišēja 98.pozīcijā, bet Patrijukam pēdējā, 100.vieta, kas nedeva iespēju startēt sestdienas iedzīšanā. Šajā posmā nestartēja Latvijas izlases līderis  Andrejs Rastorgujevs , kurš devies uz nometni Austrijā, lai atvilktu elpu no sacensībām un gatavotos sezonas atbildīgākajiem startiem. Savukārt  Žanna Juškāne  ceturtdien ieņēma 87.vietu sprinta distances sacensībās un arī sestdienas iedzīšanai nekvalificējās. Šis bija pēdējais Pasaules kausa posms pirms Soču ziemas olimpiskajām spēlēm. Pirms tām vēl Čehijā notiks Eiropas čempionāts, bet atlikušie trīs Pasaules kausa posmi norisināsies jau pēc Olimpiādes. Rastorgujevs un Juškāne, visticamāk, būs vienīgie Latvijas pārstāvji Soču ziemas olimpiskajās spēlēs. Dalībai olimpiskajās spēlēs rīkotāji dalīs arī īpašos ielūgumus jeb \"wild card\", tomēr Latvijai praktiski nav cerību kādu no tiem iegūt. Pirms sezonas uz to varēja pretendēt Piksons, tomēr viņa rezultāti Pasaules kausa sacensībās nav bijuši pietiekami labi.", "link": "https://www.delfi.lv/sports/news/winter_sports/biathlon/latvijas-viru-biatlona-stafetes-komanda-parliecinosi-pedeja-pk-posma.d?id=44053571"},
{"title": "Baltkrievu biatlonisti Austrijā iekuļas avārijā", "category": "Sports", "body": "Ceļā uz noskatīto treniņnometnes vietuavāriju Austrijā piedzīvojusi Baltkrievijas otrā biatlona izlase, vēsta valsts Biatlona federācijas mājas lapa. \"Mašīna saslīdēja un ietriecās ceļa apmalē. Treneri un sportisti šajā incidentā nav cietuši, un jau šobrīd visa komanda atrodas ieplānotajā treniņnometnes vietā un šodien uzsāks treniņus,\" vēsta federācija. Avārija notika netālu no Grāfenvertas pilsētas. Daži sportisti tomēr guva savainojumus, taču nenozīmīgus, un viņiem pietika ar avārijas vietā sniegto medicīnisko palīdzību.", "link": "https://www.delfi.lv/sports/news/winter_sports/biathlon/baltkrievu-biatlonisti-austrija-iekulas-avarija.d?id=44065151"},
{"title": "Jāgrs tomēr spēlēs Vankūverā", "category": "Sports", "body": "Čehijas hokeja zvaigznes Jaromīra Jāgra spēlēšana Vankūveras olimpiskajā turnīrā nav apdraudēta pretēji Krievijas medijos izskanējušajai informācijai. Piektdien Jāgrs nepabeidza Omskas apgabala \"Avangard\" spēli Kontinentālajā Hokeja līgā (KHL) pret Kazaņas \"Ak Bars\". Kā vēsta Čehijas ziņu portāls \"sport.cz\", tad Jāgram bijušas problēmas ar vēderu un nedaudz sāpējusi kāja. Svētdienas spēlei pret Toljati \"Lada\" viņš gatavojoties ar pilnu sparu, tā kā par nespēlēšanu olimpiādē nevarot būt ne runas. Jau pirmdien Jāgrs ieradīsies Prāgā, bet kopā ar Čehijas izlasi, kas būs Latvijas izlases pretiniece 19. februārī, uz Vankūveru izlidos ceturtdien.", "link": "https://www.delfi.lv/sports/archive/jagrs-tomer-speles-vankuvera.d?id=29764795"},
{"title": "'Oilers' uzvar NHL drafta loterijā; 'Sabres' izvēlēsies otrā", "category": "Sports", "body": "Nacionālās hokeja līgas ( NHL ) jauno spēlētāju draftā trešo reizi sešu gadu laikā ar pirmo numuru izvēlēsies Edmontonas \" Oilers \" komanda, bet latvieša Zemgus Girgensona pārstāvētā Bufalo \" Sabres \" vienība sestdien notikušajā drafta loterijā ieguva otrās izvēles tiesības. Loterijā vislielākās iespējas iegūt pirmo numuru bija iepriekšējo divu sezonu līgas vājākajai vienībai \"Sabres\", bet ielozēta tika \"Oilers\" komanda, kurai bija trešā lielākā iespējamība, kas sastādīja 11,5%. Paredzams, ka \"Oilers\" ar pirmo numuru izvēlēsies Konoru Makdeividu, kurš šajā sezonā Ontario Hokeja līgā (OHL) 47 mačos izcēlās ar 120 rezultativitātes punktiem. \"Tas būs kā sapņu piepildījums,\" jau izteicies Makdeivids. \"Edmontonai ir lielisks fanu atbalsts, kaut pēdējos gados vienība gājusi cauri smagiem brīžiem.\" Iepriekš \"Oilers\" 2010.gadā ar pirmo numuru izvēlējās Teiloru Holu, 2011.gadā Raienu Ņūdžentu-Hopkinsu, bet 2012.gadā - Nailu Jakupovu. Tikmēr \"Sabres\" komanda, visticamāk, izvēlēsies Džeku Eihelu, kurš pašlaik gan mācās universitātē un pavēstījis, ka par profesionālās karjeras sākšanu domās vien pēc drafta, kas risināsies 26. un 27.jūnijā. \"Grūti domāt par spēlēšanu kādā komandā nākamajā sezonā, kad drafts vēl nemaz nav noticis,\" pauda Eihels. \"Drafta dienā var notikt daudz lietu. Nekas vēl nav akmenī cirsts. Būtu jauki spēlēt Bufalo, kur ir daudz tradīciju.\" \"Mums nav pirmā drafta izvēle, bet ir otrā un esam jau teikuši, ka šogad draftā ir divi iespaidīgi spēlētāji,\" paudis \"Sabres\" ģenerālmenedžeris Tims Marejs, izsakoties, ka Eihels jau būtu par 99% gatavs nākamajā sezonā spēlēt NHL. Loterijā drafta izvēles kārtība tika sadalīta 14 komandām, kas nespēja kvalificēties šīs sezonas Stenlija kausa izcīņai. Aiz \"Oilers\" un \"Sabres\" jūnijā kā nākamās izvēlēsies Arizonas \" Coyotes \", Toronto \" Maple Leafs \" un Karolīnas \" Hurricanes \".", "link": "https://www.delfi.lv/sports/news/hokejs/oilers-uzvar-nhl-drafta-loterija-sabres-izvelesies-otra.d?id=45839553"},
{"title": "Jāgrs vēl vismaz divus gadus spēlēs NHL", "category": "Sports", "body": "Čehu hokeja vecmeistars  Jaromirs Jāgrs  paziņojis, ka vēl vismaz divas sezonas grasās spēlēt Nacionālajā Hokeja līgā ( NHL ). Pēc šāgada pasaules hokeja čempionāta, kurā 43 gadus vecais Jāgrs bija viens no rezultatīvākajiem Čehijas izlasē un  tika atzīta par turnīra vērtīgāko spēlētāju , uzbrucējs atvadījās no valstsvienības, taču savu NHL karjeru Floridas \" Panthers \" viņš gatavojas turpināt. Līgums ar \"Panthers\" Jāgram noslēgts līdz nākamās sezonas beigām, bet viņš gatavojas NHL spēlēt vēl vienu sezonu pēc tam, savā \"Twitter\" kontā ziņo čehu žurnālists Zdeneks Janda. Jāgrs ir rezultatīvākais no aktīvajiem NHL spēlētājiem un ceturtais rezultatīvākais hokejists līgas vēsturē.", "link": "https://www.delfi.lv/sports/news/hokejs/jagrs-vel-vismaz-divus-gadus-speles-nhl.d?id=45995797"},
{"title": "No sudraba līdz neatlaidībai - Latvija Soču olimpiskajās spēlēs", "category": "Sports", "body": "Latvijas sportisti svētdien ar teicamu bobsleja četrinieku startu noslēdza valsts vēsturē veiksmīgākās Ziemas olimpiskās spēles. Latvija Soču Olimpiādē tika pie četrām godalgām - divām sudraba un divām bronzas, kas ir visu laiku sekmīgākais valsts starts šajā četrgades notikumā. Šajā Olimpiādē iegūts vairāk godalgu nekā sešās iepriekšējās Ziemas olimpiskajās spēlēs kopā pēc valsts neatkarības atjaunošanas. Pēdējā no godalgām tika izcīnīta noslēdzošajā olimpisko spēļu dienā , kad Latvijas labākā bobsleja pilota Oskara Melbārža vadītais četrinieks ar stūmējiem Daumantu Dreiškenu, Arvi Vilkasti un Jāni Strengu izcīnīja sudrabu. Summā latvieši tikai par deviņām sekundes simtdaļām atpalika no uzvarētāja krieva Aleksandra Zubkova. Tikmēr 14.vietā četriniekiem ierindojās jaunais pilots Oskars Ķibermanis ar stūmējiem Raivi Broku, Helviju Lūsi un Vairi Leibomu. Pirms tam divniekos Melbārdis kopā ar Dreiškenu  ierindojās augstajā piektajā vietā, bet Ķibermanis ar Leibomu bija 16.pozīcijā. Otru sudraba godalgu šajās olimpiskajās spēlēs  izcīnīja pēdējo gadu pasaules labākais skeletonists  Martins Dukurs , kuram arī nācās piekāpties mājiniekam - Aleksandram Tretjakovam. Tikmēr ceturtajā vietā ierindojās Martina brālis  Tomass Dukurs , kurš par 0,32 sekundēm atpalika no bronzas laureāta amerikāņa Metjū Entuāna. Arī pirms četriem gadiem Vankūverā M.Dukurs izcīnīja sudraba medaļu, bet T.Dukurs palika uzreiz aiz godalgoto trijnieka. Latvija pirmo reizi bija pārstāvēta  arī sieviešu skeletonā - uz starta devās 20 gadus vecā  Lelde Priedulēna , kura olimpiskajās spēlēs debitēja ar dalītu 14.vietu. Arī pārējās divas - bronzas - medaļas tika izcīnītas ledus renē. Vispirms par cēlmetālu Latvijai  parūpējās kamaniņu divnieks brāļu un Andris Šici, kuri bija trešie aiz čempioniem Tobiasa Vendla un Tobiasa Ārlta no  Vācijas  un  Austrijas  brāļiem Andreāsa un Volfganga Lingeriem. Divnieku sacensībās piedalījās arī cits Latvijas divnieks Oskars Gudramovičs un Pēteris Kalniņš, kuri ieguva augsto desmito vietu. Kā zināms, pirms četriem gadiem Vankūverā brāļi Šici kļuva par olimpiskajiem vicečempioniem. Soču olimpiskajās spēlēs pirmo reizi  Olimpiādes programmā tika iekļauta arī kamaniņu stafete, kur Latvijai ar brāļiem Šiciem, Elīzu Tīrumu un Mārtiņu Rubeni izdevās izcīnīt bronzu. Labāki par Latvijas komandu bija tikai Vācijas un  Krievijas  kamaniņu braucēji. Savukārt kamaniņu sacensībās  individuāli vislabāk veicās pieredzējušajam Rubenim, kurš izcīnīja desmito vietu, kamēr  Inārs Kivlenieks  ierindojās 16.vietā, bet Kristaps Mauriņš šajā Olimpiādē ieņēma 21.pozīciju.  Tikmēr dāmu konkurencē vislabāk veicās Tīrumai,  kurai 12.vieta, kamēr 18 gadus vecā  Ulla Zirne  ieņēma 18.pozīciju. Jau ceturtās olimpiskās spēles pēc kārtas  Latvija bija pārstāvēta ar savu vīriešu hokeja komandu, kurai Sočos izdevās vēl nebijis sasniegums - iekļūšana ceturtdaļfinālā, kas kopējā ieskaitē deva astoto vietu. Latvijas izlase šīs Olimpiādes grupu turnīrā  piedzīvoja trīs zaudējumus, ar 0:1 vien pēdējās sekundēs piekāpjoties pasaules vicečempioniem  Šveicei ,  ar 2:4 zaudējot Čehijai  un ar 3:5 atzīstot  pasaules čempionvienības Zviedrijas pārākumu.  Latvieši savā grupā ieņēma pēdējo, ceturto, vietu, bet \"play-off\" kārtas mačā vēlreiz tikās ar Šveici,  gūstot panākumu ar 3:1 un izcīnot savu pirmo uzvaru olimpisko spēļu mačā kopš 2002.gada. Savukārt ceturtdaļfinālā Latvija tikās ar spēcīgo Kanādu.  Vēl trešajā trešdaļā rezultāts uz tablo vēstīja 1:1, taču dueļa izskaņā kanādieši tomēr guva uzvaras vārtus, bet Latvijas valstsvienība pēc mača saņēma uzslavas par parādīto sniegumu. Pāris dienas pēc Latvijas izlases izstāšanās no turnīra medijus pāršalca vēsts , ka valstsvienības uzbrucējs Vitālijs Pavlovs pieķerts aizliegto vielu lietošanā. Sportista A un B provju analīzēs tika atrasts aizliegtais stimulants metileksanamīns. Tā ir viela, kas var tikt pievienota uztura bagātinātājiem, lai veicinātu organisma atjaunošanos. Latvijas komanda šajās olimpiskajās spēlēs bija pārstāvēta ar diviem biatlonistiem.  Labākais vīriešu konkurences sportists Andrejs Rastorgujevs  savā labākajā startā izcīnīja devīto  vietu 12,5 kilometru iedzīšanas sacensībās,  bet  15 kilometru masu startā viņam 14.pozīcija.  Nedaudz sliktāk viņam klājās desmit kilometru sprintā, kur 17.pozīcija,  kamēr sliktākais rezultāts tika uzrādīts 20 kilometru individuālajā distancē - 33.vieta. Pats sportists par sasniegto pēc startiem nebija priecīgs,  liekot domāt, ka pēc četriem gadiem Latvija biatlonā iesaistīsies nopietnā cīņā par medaļām. Sočos biatlonā startēja arī viena Latvijas dāma  -  Žanna Juškāne . Viņa 7,5 kilometru sprintā ierindojās 79.pozīcijā, bet  15 kilometru individuālajā distancē  pēc sešām šaušanā pieļautām kļūdām viņa finišu nesasniedza. Vienīgais Latvijas pārstāvis ātrslidošanā  Haralds Silovs  vislabāko rezultātu uzrādīja savās noslēdzošajās sacensībās -  viņš izcīnīja 14.vietu 1500 metru distancē.  Latvietis olimpiskās spēles atklāja ar 500 metru distanci,  kur viņš ierindojās 37.vietā 39 dalībnieku konkurencē , bet pēc tam 1000 metros  viņš palika 24.pozīcijā starp 40 atlētiem. Arī citā slidošanas disciplīnā - šorttrekā - Latvija bija pārstāvēta ar vienu atlētu - Roberto Puķīti.  Viņš piedalījās tikai 1500 metru distancē,  kur pirmajā kārtā pēc saskares ar japāni Juzo Takamido Latvijas sportists zaudēja līdzsvaru, strauji atpalika un finišēja skrējiena pēdējā, sestajā, vietā. Tomēr pēc tiesnešu izvērtējuma  Japānas  sportists par apdzīšanas manevru tika diskvalificēts, bet tā cietējs Puķītis līdz ar to tika iecelts sacensību pusfinālā. Tajā viņam neizdevās kvalificēties finālam, kā rezultātā kopējā ieskaitē iegūta 15.vieta. Šobrīd 19 gadus vecais Puķītis jau apliecinājis,  ka pēc četriem gadiem Dienvidkorejā vēlas tikt pie medaļām. Šī Olimpiāde ieies vēsturē ar to, ka Latvija tajās bija pārstāvēta ar pieciem kalnu slēpotājiem. Līdz šim Latvijai kalnu slēpošanā bagātīgākās bija 1936. un 2010.gada olimpiskās spēles, kad uz starta stājās pa trim sportistiem. Vislabāko rezultātu uzrādīja Mārtiņš Onskulis,  kuram slaloma sacensībās izdevās iegūt 27.vietu, bet finišu šajā disciplīnā nesasniedza Latvijas labākais kalnu slēpotājs  Kristaps Zvejnieks  un Roberts Rode.  Iepriekš Zvejnieks ierindojās 43.vietā milzu slaloma  sacensībās, bet  Rode nobraucienā bija 47.pozīcijā,  savukārt supergigantā viņam finišu sasniegt neizdevās. Tikmēr Onskuls arī piedalījās milzu slalomā, bet finišu nesasniedza. Dāmu konkurencē augsto 31.vietu supergigantā izcīnīja  18 gadus vecā Agnese Āboltiņa,  bet milzu slalomā viņa izstājās.  Šajā disciplīnā finišu nesasniedza arī  Lelde Gasūna , kura pirms tam bija slalomā ieguva 30.vietu,  bet Āboltiņa bija septiņas pozīcijas zemāk. Savukārt distanču slēpošanā Latvijas sportisti ar augstiem rezultātiem lepoties nevar - vislabāko rezultātu uzrādīja 23 gadus vecais  Arvis Liepiņš ,  kurš 50 kilometru brīvajā stilā bija 59.vietā,  bet  sprintā viņam izdevās ieņemt 61.pozīciju,  tikmēr  30 kilometru skiatlonā viņš ierindojās 66.vietā.  Savukārt Jānis Paipals sprintā uzrādīja 71.labāko rezultātu, bet 15 kilometru klasiskajā slēpojumā viņam 73.vieta, kamēr Paipals finiša līniju šajā disciplīnā nesasniedza. Tikmēr dāmu sabiedrībā Inga Dauškāne  sprintā bija 59.vietā, bet  desmit kilometru klasiskajā stilā viņai 65.pozīcija. Latviju jau trešā Olimpiādē pēc kārtas pārstāvēja 58 sportisti.", "link": "https://www.delfi.lv/sports/news/ziemas-olimpiskas-speles/zinas/no-sudraba-lidz-neatlaidibai-latvija-socu-olimpiskajas-speles.d?id=44243755"},
{"title": "Šakira iedziedājusi Pasaules kausa oficiālo dziesmu", "category": "Sports", "body": "2014.gada Pasaules kausa futbolā finālturnīra oficiālo dziesmu, tāpat kā pirms četriem gadiem, iedziedājusi kolumbiešu popzvaigzne  Šakira . 37 gadus vecās Šakiras dziesma \"La La La\" iekļauta arī dziedātājas jaunākajā albumā \"Shakira\". Dziedātājas draugs ir viens no Pasaules kausa īpašnieces, Spānijas izlases pamatsastāva spēlētājiem Žerārs Pikē, tā kā Šakirai futbols nav svešs. Pirms četriem gadiem Pasaules kausa finalturnīram veltītā Šakiras dziesma \"Waka Waka\" ieguva lielu popularitāti, iekļuva Eiropas TOP 20 un kļuva par visu laiku pirktāko Pasaules kausa finālturnīru oficiālo dziesmu. Savukārt sociālajā vietnē \"YouTube\" šīs dziesmas videoklips kļuva par astoto skatītāko.", "link": "https://www.delfi.lv/sports/news/3-puslaiks/sakira-iedziedajusi-pasaules-kausa-oficialo-dziesmu.d?id=44337913"},
{"title": "SOK oficiāli no Soču olimpiskajām spēlēm diskvalificē Freibergu; valstsvienībai sodu nepiemēro", "category": "Sports", "body": "Starptautiskā Olimpiskā komiteja (SOK) pēc visu dokumentu saņemšanas un izanalizēšanas piektdien nolēmusi no XXII Soču Ziemas olimpiskajām spēlēm diskvalificēt Latvijas izlases hokejistu Ralfu Freibergu, kurš Olimpiādes laikā tika pieķerts dopinga lietošanā. Līdz ar to Freibergam atņemts diploms par dalību Soču olimpiskajās spēlēs un izcīnīto astoto vietu hokeja turnīrā. Tāpat SOK rosina IIHF pieņemt attiecīgus lēmumus saistībā ar Freiberga pozitīvajām dopinga analīzēm. Visticamāk, ka Freibergs saņems divu gadu diskvalifikāciju, kā to paredz starptautiskie normatīvi. Ņemot vērā, ka Freibergs ir otrais Latvijas izlases hokejists, kurš pieķerts dopinga lietošanā, valstsvienībai draudēja soda sankcijas. Tomēr SOK norāda, ka atbilstoši IIHF normatīviem, komandai sankcijas var piemērot, ja dopinga lietošanā tiek pieķerti vairāk nekā divi vienas komandas spēlētāji. Jau ziņots, ka pozitīvas bija Freibergam pēc ceturtdaļfināla spēles pret Kanādu ņemtās urīna analīzes. Gan A, gan B provē konstatēta aizliegto vielu klātbūtne. SOK savā lēmumā norāda, ka aizliegtā viela ir bijusi \"dehydrochloromethyl-testosterone metabolite 18-nor-17b-hydroxymethyl-17a-methyl-4-chloro-5b-androst-13-en-3a-ol\". Pēc informācijas saņemšanas par pozitīvajām dopinga analīzēm Freibergs bija uzaicināts uz lietas izskatīšanu 4.aprīlī, kuru gan klātienē pats neapmeklēja, bet viņa intereses pārstāvēja Mārcis Krūmiņš.  Freiberga pārstāvis, advokāts Juris Grīnvalds pirms tam jau uzsvēra,  ka centīsies panākt attaisnošanu, kā vienu no argumentiem minot Soču laboratorijas neatbilstību prasībām. Tomēr SOK pretenzijas noraidīja, uzsverot, ka Soču laboratorija bija WADA akreditētās Maskavas laboratorijas satelītuzņēmums, līdz ar to bijusi akreditēta. Tāpat SOK noraidīja citas pretenzijas, kuras nav bijušas būtiskas un nav ietekmējušas konkrēto lietu.", "link": "https://www.delfi.lv/sports/news/hokejs/sok-oficiali-no-socu-olimpiskajam-spelem-diskvalifice-freibergu-valstsvienibai-sodu-nepiemero.d?id=44430664"},
{"title": "Video: Vašingtonā top iespaidīgais NHL 'Winter Classic' stadions", "category": "Sports", "body": "Gatavojoties ikgadējai Nacionālās Hokeja līgas ( NHL ) \"Winter Classic\" spēlei, ar ko iesākas jaunais gads, Vašingtonā uzbūvēts iespaidīgs atvērtais hokeja laukums. Kā zināms, šogad \"Winter Classic\" spēlē 1. janvārī tiekas Vašingtonas \" Capitals \" un Čikāgas \" Blackhawks \" vienības.", "link": "https://www.delfi.lv/sports/news/hokejs/video-vasingtona-top-iespaidigais-nhl-winter-classic-stadions.d?id=45399614"},
{"title": "Foto: Visi Brazīlijas PČ stadioni no putna lidojuma", "category": "Sports", "body": "Brazīlija  jau vairāku gadu garumā gatavojas lielajam notikumam - Pasaules kausam futbolā, kas nākamgad no 13.jūnija līdz 13.jūlijam norisināsies 12 Brazīlijas pilsētās. Visās 12 pilsētās arī tiek celti jauni stadioni - piedāvājam ar tiem iepazīties:", "link": "https://www.delfi.lv/sports/news/futbols/foto-visi-brazilijas-pc-stadioni-no-putna-lidojuma.d?id=43888758"},
{"title": "2014.gada PK atklāšanas spēles stadionā salūst celtnis; trīs bojāgājušie", "category": "Sports", "body": "Trešdien Brazīlijā, Sanpaulu, celtniecības darbu laikā vienā no Pasaules kausa futbolā finālturnīra stadioniem salūzis ceļamkrāns, nogalinot vismaz trīs cilvēkus, paziņojušas amatpersonas. Incidents notika Sanpaulu stadionā \"Corinthians\", kurā plānota 2014.gada Pasaules kausa finālturnīra atklāšanas spēle. Šis ir viens no sešiem stadioniem, kas vēl nav pabeigts pirms 2014.gada Pasaules kausa finālturnīra. Trešdien strādnieki plānoja piestiprināt jumta pēdējo daļu, taču krāns neizturēja slodzi un sabruka uz tribīnēm.  FIFA  prasīja Brazīlijai līdz 20.decembrim pabeigt atlikušo sešu stadionu celtniecību, taču tagad, visticamāk, termiņi atkal tiks pagarināti. Pārēji seši stadioni, kuros nākamgad risināsies Pasaules kausa finālturnīra spēles futbolā, bija uzbūvēti jau savlaicīgāk un tajos risinājās Konfederāciju kausa spēles.", "link": "https://www.delfi.lv/sports/news/futbols/2014gada-pk-atklasanas-speles-stadiona-salust-celtnis-tris-bojagajusie.d?id=43853362"},
{"title": "Horvātijas futbolists par salutēšanu un fašistisku saukļu izkliegšanu izlaidīs Pasaules kausa finālturnīru", "category": "Sports", "body": "Pieredzējušajam Horvātijas futbola izlases aizsargam Josipam Šimuničam, kuram par fašistisku saukļu izkliegšanu un salutēšanu pērnajā decembrī tika piešķirta desmit spēļu diskvalifikācija, nāksies izlaist gaidāmo Pasaules kausa finālturnīru. Tas noskaidrojies pēc tam, kad Starptautiskās Futbola federāciju asociācijas ( FIFA ) Apelāciju komiteja noraidīja futbolista iesniegumu un līdz ar to atstājusi spēka tās Disciplinārās komitejas piemēroto sodu. Incidents risinājās pērnā gada 19.novembrī, kad Horvātijas izlase Eiropas zonas atlases cikla \"play-off\" kārtas atbildes cīņā savā laukumā tikās ar Islandes valstsvienību. Mājinieki uzvarēja mačā ar 2:0 un kvalificējās finālturnīram. Pēc spēles stadionā valdīja svētku atmosfēra, par kuras gaisotnes uzturēšanu atbildīgs bija arī Šimuničs. Pašlaik 35 gadus vecais spēlētājs Horvātijas līdzjutēju virzienā četras reizes izkliedza saukli \"Za dom\" jeb tulkojumā \"Par dzimteni\". Fani atbildi nepalika parādā un atbildēja ar saukli \"Spremni\" jeb tulkojumā - \"Gatavi\". Šādi saukļi tika izmantoti Otrajā pasaules karā, kad to pielietoja fašisma ideoloģijai pietuvināta Horvātijas kustība \"Ustaše\". Šī kustība piedalījās simtiem tūkstošu serbu, ebreju, antifašistisko horvātu un čigānu iznīcināšanā. Bez tam Austrālijā dzimušais Šimuničs pēcspēles video materiālos tika pieķerts arī salutējam līdzjutēju virzienā. Pats spēlētājs gan noliedzis, ka notikušajam ir kāda saistība ar politiku vai vēsturi. Izlases rindās aizsargs debitēja 2001.gadā un ir piedalījies 105 valstsvienības spēlēs, ar vārtu guvumu izceļoties trīs reizes. Šimuničs šobrīd pārstāv Horvātijas klubu Zagrebas \"Dinamo\". Kā zināms, Horvātija Pasaules kausā tika ielozēta A apakšgrupā ar Brazīliju, Meksiku un Kamerūnu. Šīgada Pasaules kauss no 12.jūnija līdz 13.jūlijam norisināsies 12 Brazīlijas pilsētās.", "link": "https://www.delfi.lv/sports/news/futbols/horvatijas-futbolists-par-salutesanu-un-fasistisku-sauklu-izkliegsanu-izlaidis-pasaules-kausa-finalturniru.d?id=44321883"},
{"title": "FIFA prezidents kritizē Brazīlijas gatavošanos Pasaules kausa finālturnīram", "category": "Sports", "body": "FIFA  prezidents Seps Blaters veltījis kritiku 2014.gada Pasaules kausa izcīņas mājvietai Brazīlijai, kurai neizdodas laicīgi tikt galā ar organizatoriskajām lietām. Vairāki stadioni, ieskaitot Sanpaulu stadionu, kurā  novembra beigās salūza ceļamkrāns, nogalinot divus darbiniekus , nav pabeigti ieplānotajā laikā.  \"Brazīlija tikai tagad sapratusi, ka gatavoties Pasaules kausam sākusi par vēlu. Tā ir valsts, kura visbiežāk pārcēlusi noteiktos termiņus kopš es esmu FIFA. Viņiem bija pietiekami daudz laika, lai sagatavotos – septiņi gadi,\" ārzemju medijos citēts Blaters.  Aizvadītā gada jūnijā Brazīlijā  pirms Konfederāciju kausa izcīņās sākās vērienīgi protesti pret dārgiem futbola turnīriem , tomēr Blaters cer, ka Pasaules kausa laikā nekas tāds nenotiks. \"Esmu optimists, nevis pesimists. Es ticu, ka brazīlieši neuzbruks futbolam, jo šīs ir šī sporta veida mājas, tā šeit ir reliģija,\" sacīja FIFA prezidents.", "link": "https://www.delfi.lv/sports/news/futbols/fifa-prezidents-kritize-brazilijas-gatavosanos-pasaules-kausa-finalturniram.d?id=44010460"},
{"title": "FIFA vadība negaidīti nosliecas par labu 2022.gada Pasaules kausa aizvadīšanai ziemā", "category": "Sports", "body": "2022.gada Pasaules kausa izcīņas finālturnīrs futbolā, ko uzņems Katara, diez vai notiks, kā ierasts, vasarā, negaidīti paziņojis  FIFA  ģenerālsekretārs Žeroms Valke. \" Pasaules kauss  nenotiks jūnijā vai jūlijā,\" intervijā \"Inter Radio\" izteicies FIFA ģenerālsekretārs. \"Es domāju, turnīrs tiks aizvadīts laikā starp 15.novembri un, vēlākais, 15.janvāri. No novembra vidus līdz decembra beigām tur ir vispieņemamākie laika apstākļi, kas līdzinās siltam Eiropas pavasarim, ap +25 grādiem, kas futbolam ir perfekti.\" Lēmums par 2022.gada Pasaules kausa izcīņas finālturnīra pārcelšanu uz ziemu FIFA bija jāpieņem pagājušā gada oktobrī, taču tas tika novilcināts, aizbildinoties ar papildus konsultācijām. Tagad FIFA sola visu paziņot pēc šāgada Pasaules kausa izcīņas beigām, tāpēc organizācijas ģenerālsekretāra izteikumi bija negaidīti. Kā zināms, galvenie strīdi par Katarai piešķirto Pasaules kausa izcīņas finālturnīru saistīti ar sacensību norises laiku, jo vasarā, kad parasti tas notiek, Katarā ir ļoti karsts, no +35 līdz +45 grādiem, un spēļu aizvadīšana šajā laikā var bēdīgi atsaukties kā uz futbolistu, tā līdzjutēju veselību. Sākotnēji tika paredzēts, ka 2022.gada Pasaules kauss notiks decembrī, taču šis laiks saņēma kritiku no sportistiem un svarīgāko valstu čempionātiem kā nepiemērots.", "link": "https://www.delfi.lv/sports/news/futbols/fifa-vadiba-negaiditi-nosliecas-par-labu-2022gada-pasaules-kausa-aizvadisanai-ziema.d?id=44019114"},
{"title": "Girgensona 'Sabres' jauno gadu iesāk ar bezvārtu zaudējumu", "category": "Sports", "body": "Latvijas izlases aizsarga Zemgus Girgensona pārstāvētā Bufalo \" Sabres \" komanda pirmajā 2015.gada spēlē piedzīvojusi zaudējumu, Nacionālās Hokeja līgas ( NHL ) regulārā čempionāta mačā ar 0:2 piekāpjoties Floridas \" Panthers \" vienībai. Girgensons laukumā pavadīja 17 minūtes un 29 sekundes, kuru laikā izdarīja vienu metienu pa vārtiem un spēli noslēdza ar neitrālu lietderības koeficientu. Bufalo komandai šis bija trešais zaudējums pēc kārtas. Par mača pirmo zvaigzni tika atzīts \"Panthers\" vārtsargs Roberts Luongo, kurš atvairīja visus 30 \"Sabres\" spēlētāju metienus pa saviem vārtiem. Luongo šī bija 68. \"sausā\" spēle viņa NHL karjerā. Vārtus Floridas komandas labā guva Breds Bojss un Niks Bjugstāds.  \"Sabres\" galvenais treneris Teds Nolans pēc mača uzteica savas vienības vārtsargu Mihalu Neivirtu. \"Viņš mūs vairākas reizes pamatīgi izglāba,\" saka treneris. \"Rezultāts jau pirmajā periodā varēja būt 0:3 vai pat 0:4, bet viņš savu mūri turēja drošībā. Es nevaru sūdzēties par mūsu vārtsargu.\" \"Mēs neizdarām pietiekami daudz metienu pa vārtiem,\" turpina Nolans. \"Spēlējot pret augstas klases vārtsargiem, ir jāizdara metieni no jebkuras situācijas, bet mēs to neizdarījām. Otrajā un trešajā periodā bija mēģinājumi, taču mēs jau pirmajā visu bijām pazaudējuši.\"", "link": "https://www.delfi.lv/sports/news/hokejs/girgensona-sabres-jauno-gadu-iesak-ar-bezvartu-zaudejumu.d?id=45407134"},
{"title": "Parādu dēļ Skotijas futbola klubam atņem kopvērtējuma punktus", "category": "Sports", "body": "Skotijas futbola asociācija ir bargi sodījusi premjerlīgas klubu \"Hearts\", kas ieslīdzis parādos, ziņo BBC. \"Hearts\" ir aizliegts līdz 2014.gada 1.februārim reģistrēt jaunus futbolistus, vecākus par 21 gadu, turklāt tam jaunās sezonas sākumā uzreiz tikts atņemti 15 kopvērtējuma punkti. \"Hearts\" parādi ir pārsnieguši 28 miljonus mārciņu.", "link": "https://www.delfi.lv/sports/news/futbols/paradu-del-skotijas-futbola-klubam-atnem-kopvertejuma-punktus.d?id=43531403"},
{"title": "Sākusies pieteikšanās 'Olimpiskajai dienai 2013'", "category": "Sports", "body": "\"Olimpiskā diena 2013\" šogad Latvijā notiks 27.septembrī, bet Latvijas Olimpiskā komiteja (LOK) aicina līdz šā gada 7.maijam pašvaldību sporta dzīves vadītājus un reģionālos Olimpiskos centrus pieteikties pasākuma organizēšanai. Kā katru gadu Starptautiskā Olimpiskā komiteja (SOK), atzīmējot savu dzimšanas dienu, aicina visu valstu nacionālās Olimpiskās komitejas organizēt \"Olimpisko dienu\", popularizējot Olimpisko kustību, kuras pamatā ir nezūdošas Olimpiskās vērtības – draudzība, cieņa un izcilība. \"Šogad pasākuma devīze Latvijā ir \"Esam sportiska ģimene\". Ģimene ir tā, kas katram palīdz atrast pareizo ceļu ne tikai sportā, bet arī mācībās un dzīvē,\" tā uzsvēra LOK ģenerālsekretārs Žoržs Tikmers. \"Ģimene ir tā, kas ierosina un motivē ar savu personisko piemēru nepagurt un neatslābt vājuma brīžos, līdzi just un priecāties par kārtējo sasniegumu. Sports nenozīmē tikai ambiciozu mērķu izvirzīšanu un to sasniegšanu Olimpiskajās spēlēs. Sports – tas ir kopā būšana un kopā jušana, tādēļ aicinām visus arī šogad būt kopā \"Olimpiskajā dienā 2013\". Pasākuma organizētāji prognozē, ka iepriekšējā gada veiksmīgi aizvadītās \"Olimpiskās dienas 2012\" norise, būtiski palielinās pašvaldību interesi un dalībnieku skaitu arī šā gada \"Olimpiskās dienas 2013\" pasākumos. Pagājušā gada rudenī \"Olimpiskā diena 2012\" vienkopus pulcēja un rīta vingrošanā piedalījās 76 tūkstoši skolēnu 76 norises vietās visā Latvijā, kas bija pasākuma rekords. Arī šogad pasākuma norises formātā būtiskas izmaiņas netiek plānotas. Vienlaicīgi visās Latvijas \"Olimpiskās dienas 2013\" norises vietās pasākums sāksies ar Olimpisko rīta vingrošanu, kuras mērķis ir dalībniekus pamodināt un sagatavot turpmākās dienas aktivitātēm, kā arī atgādināt par pareizi veiktu rīta vingrošanu kā ļoti svarīgu ikdienas sastāvdaļu. Izglītības iestāžu audzēkņi piedalīsies stafetēs un citās sporta sacensībās, zīmējumu un domrakstu konkursos, kā arī visi kopā izveidos un fotogrāfijās vai video iemūžinās iespaidus ar devīzi \"Esam sportiska ģimene\". Papildus vienojošajiem pasākumiem, organizētāji \"Olimpiskās dienas 2013\" norises vietās izstrādās individuālo pasākuma programmu, lai plašāk popularizētu Olimpiskos sporta veidus un Olimpiskās idejas. \"Olimpiskās dienas 2013\" pasākumi būs bez maksas, kurā visiem dalībniekiem pasniegs SOK 2013.gada sertifikātus un piemiņas veltes. Viena labākā komanda katrā pašvaldībā saņems LOK kausu, sponsoru un atbalstītāju speciālbalvas, kā arī iespēju noskatīties Kontinentālās Hokeja līgas komandas Rīgas \"Dinamo\" mājas spēli šā gada oktobrī. Olimpiskā diena ir vienīgais vispasaules pasākums, ko ik gadus organizē Olimpiskā kustība. Lielākā daļa nacionālo Olimpisko komiteju piecos kontinentos izmanto šo iespēju, lai cilvēkos vairotu Olimpiskās vērtības – izcilību, draudzību, cieņu. LOK \"Olimpisko dienu\" rīko Olimpiskās kustības popularizēšanas nolūkā, apliecinot savu atbalstu Olimpiskajiem ideāliem, veselīgam dzīves veidam un godīgas spēles principiem sportā. Ar katru gadu minētie sporta svētki kļūst populārāki. Sākotnēji LOK tos organizēja kā \"Olimpisko skrējēju dienu\" Rīgā. 2003.gadā skrējieni tika organizēti arī Olimpiskajos sporta centros ārpus Rīgas, bet 2008.gadā tie pārauga plašākā pasākumā – \"Olimpiskajā dienā\", kurā paralēli sporta aktivitātēm ir iespēja tuvāk iepazīties ar Olimpiskajiem sporta veidiem, klātienē satikt Olimpiešus un kopā ar viņiem izmēģināt dažādus sporta veidus. \"Olimpiskās dienas\" norisi Starptautiskā Olimpiskā komiteja atbalsta kopš 1987.gada, aicinot pasaules valstu nacionālās Olimpiskās komitejas atzīmēt SOK dzimšanas dienu (118.gadadiena). LOK aicinājumam pievienojās 1992.gadā.", "link": "https://www.delfi.lv/sports/news/tautas-sports/sakusies-pieteiksanas-olimpiskajai-dienai-2013.d?id=43211488"},
{"title": "Indiešu kamaniņu braucējs Soču Olimpiādei cer gatavoties ar ASV izlases palīdzību", "category": "Sports", "body": "Pieredzējušais indiešu kamaniņu braucējs Šiva Kešavans cer pievienoties ASV kamaniņu sporta izlasei un kopā ar viņiem turpināt gatavoties Soču ziemas olimpiskajām spēlēm, jo indiešu sportistam nepietiek līdzekļu, lai algotu personisko treneri, vēsta vietējie mediji. \"Tādējādi es varēšu strādāt ar pieredzējušiem speciālistiem un ceru uzzināt daudz ko jaunu par kamaniņu sporta specifiku, kā arī saņemt mediķu palīdzību,\" intervijā \"indianexpress.com\" izteicies 32 gadus vecais Kešavans, kurš pēdējā laikā trenējās Norvēģijā. Kešavans ir piedalījies visās ziemas olimpiskajās spēlēs kopš 1998.gada, augstāko rezultātu sasniedzis Turīnas spēlēs 2006. gadā - 25.vieta. 2002. gadā viņš bija vienīgais Indijas pārstāvis Soltleiksitijas Olimpiādē.", "link": "https://www.delfi.lv/sports/news/winter_sports/luge/indiesu-kamaninu-braucejs-socu-olimpiadei-cer-gatavoties-ar-asv-izlases-palidzibu.d?id=43810548"},
{"title": "ASV biatloniste savu vietu olimpiskajā izlasē atdod dvīņumāsai", "category": "Sports", "body": "Amerikāņu biatloniste Treisija Bērnsa sevis izcīnīto vietu uz Soču ziemas olimpiskajām spēlēm atdevusi dvīņumāsai Lenijai, vēsta ASV portāls \"NBCsports.com\". Aizvadītajā nedēļā IBU kausa izcīņas posmā Treisija Bērnsa finišēja augstajā desmitajā vietā, kas deva sportistei vietu ASV sieviešu biatlona izlases sastāvā. Tomēr pēcāk 31 gadu vecā biatloniste paziņoja, ka savu vietu atdod māsai Lenijai, kura slimības dēļ izlaida nedēļas nogalē notikušās sacīkstes, kas automātiski nozīmēja neiekļūšanu starp Soču dalībniekiem. \"Mīlestība nozīmē atdod savu sapni kādam, kurš varētu realizēt savējo. Viņa ir mana labākā draudzene, tāpēc zinu, cik ļoti smagi Lenija strādā, lai ko sasniegtu. Viņa to ir pelnījusi,'' skaidroja Treisija, kura piedalījusies jau 2006.gada olimpiskajās spēlēs Turīnā. Lenija Bērnsa, kura ir piecas minūtes vecāka par savu māsu, jau oficiāli iekļauta ASV izlases sastāvā. \"Lenija aizvada lielisku sezonu. Viņas pienākums ir darīt veiksmīgas un nozīmīgas lietas šogad, tomēr mana māsa saslima un netika komandā. Varbūt daudzi teiktu - \"Tā ir dzīve\" vai \"Tas ir sports\", taču, ja nu kāds tik ļoti tic kādam, ka ir gatavs dot otru iespēju? Es tādu viņai devu,\" pēc drosmīgā lēmuma turpināja Treisija. Par notikušo saviļņota ir arī dvīņumāsa Lenija, kura gan sākotnēji pret šādu lēmumu protestējusi. \"Ne katru dienu tu vari tikt pie otrās iespējas. Domāju, ka manas izredzes tikt uz Olimpiādi bija izgaisušas, taču tagad viss ir mainījies. Es darīšu visu, lai cilvēki lepotos ar mani un manu māsu Krievijā,\" saka Lenija, kura būs viena no piecām ASV sieviešu biatlonistēm Sočos. Soču olimpiskās spēles norisināsies no 7.līdz 23.februārim.", "link": "https://www.delfi.lv/sports/news/ziemas-olimpiskas-speles/zinas/asv-biatloniste-savu-vietu-olimpiskaja-izlase-atdod-dvinumasai.d?id=44041621"},
{"title": "Rastorgujevu pieviļ šaušana guļus; sprintā tikai 41.vieta", "category": "Sports", "body": "Latvijas labākais biatlonists  Andrejs Rastorgujevs  sestdien Pasaules kausa izcīņas astotā posma 10 kilometru sprinta sacensībās ierindojās tikai 41.vietā, tomēr tas ļāva kvalificēties iedzīšanai. Rastorgujevs distanci veica 25:50,0 minūtēs, divās šaušanās pieļaujot trīs kļūdas. Visas kļūdas Latvijas biatlonists pieļāva pirmajā šautuvē guļus, pēc kuras viņš bija tikai 77.vietā. Otrajā \"ugunslīnijā\" viņš nekļūdījās, kas ļāva finišā pakāpties un 41.vietu. Par sacensību uzvarētāju atkal kļuva norvēģis Johaness Tingness Bē, kurš bija par 1:46,5 sekundēm ātrāks nekā Rastorgujevs. Otrajā vietā ierindojās krievs Aleksandrs Loginovs (+18,5), bet bronzas godalgu ieguva Lovels Beilijs no ASV (+19,4). Cits Latvijas pārstāvis  Rolands Pužulis  katrā no šaušanām pieļāva pa vienai kļūdai un finišēja 75.vietā (+3:42,5), savukārt  Edgars Piksons  pēc divām kļūdām pirmajā šaušanā no sacensībām izstājās. Atgādinām, ka šī paša posma sprinta sacensībās ceturtdien Rastorgujevs ierindojās 11.pozīcijā. Svētdien notiks iedzīšanas sacensības.", "link": "https://www.delfi.lv/sports/news/winter_sports/biathlon/rastorgujevu-pievil-sausana-gulus-sprinta-tikai-41vieta.d?id=44304187"},
{"title": "Ķēniņam pirmie vārti Stenlija kausā; 'Canucks' izcīna uzvaru", "category": "Sports", "body": "Nacionālās hokeja līgas ( NHL ) Stenlija kausa izcīņā piektdien latviešu uzbrucējs  Ronalds Ķēniņš  guva vārtus, palīdzot viņa pārstāvētajai Vankūveras \"Canucks\" komandai ar rezultātu 4:1 uzvarēt Kalgari \" Flames \". Pēc šīs spēles rezultāts šajā sērijā kļuva neizšķirts 1-1. Ķēniņš vārtus guva trešā perioda sākumā, kad pēc Bo Horvata piespēles raidīja ripu vārtos, panākot rezultātu 3:0. Tie viņam bija pirmie vārti Stenlija kausa izcīņā. Šajā mačā Ķēniņš nospēlēja 11:15 minūtes, kur laikā divas reizes pielietoja spēka paņēmienus un izdarīja četrus metienus. Spēli latvietis noslēdza ar pozitīvu lietderības koeficentu \"+1\". \"Canucks\" labā ar vārtu guvumiem izcēlās arī Daniels Sedīns, Kriss Higins un Radims Vrbata. \"Flames\" labā vienīgo reizi precīzi meta Kriss Rasels. Nākamā spēle risināsies Kalgari. Ķēniņš aizvadītajā NHL regulārajā čempionātā aizvadīja 30 spēles, kurā guva četrus vārtus un izdarīja astoņas rezultatīvas piespēles.", "link": "https://www.delfi.lv/sports/news/hokejs/keninam-pirmie-varti-stenlija-kausa-canucks-izcina-uzvaru.d?id=45837651"},
{"title": "Jāgrs ielaužas NHL visu laiku labāko vārtu guvēju TOP 5", "category": "Sports", "body": "Slavenais čehu uzbrucējs  Jaromirs Jāgrs  Nacionālās hokeja līgas ( NHL ) visu laiku labāko vārtu guvēju sarakstā apsteidzis leģendāro Filu Espozito un pakāpies uz piekto vietu. Jāgrs aizvadītajā NHL mačā ar vārtu guvumu palīdzēja Floridas \" Panthers \" ar rezultātu 3:1 uzvarēt Detroitas \" Red Wings \". Čehu hokejistam tas bija 718. vārtu guvums viņa NHL karjerā, kas ļāva pakāpties uz piekto vietu šajā statistikas rādītājā. Lai Jāgrs apsteigtu ceturtajā vietā esošo Marselu Dionu, viņam jāgūst 13 vārti. NHL labāko vārtu guvēju TOP 3 ir Viens Greckis (894), Gordijs Hovs (801) un Brets Hals (741). 43 gadus vecais Jāgrs šosezon aizvadījis 66 spēles, kuru laikā guvis 13 un iekrājis 23 rezultatīvas piespēles.  Tāpat Jāgram pietrūkst tikai četri rezultativitātes punkti līdz ceturtajai vietai NHL visu laiku rezultatīvāko spēlētāju sarakstā. Viņam priekšā šobrīd ir Rons Frensis.", "link": "https://www.delfi.lv/sports/news/hokejs/jagrs-ielauzas-nhl-visu-laiku-labako-vartu-guveju-top-5.d?id=45717484"},
{"title": "Dopinga gadījums ir darvas karote Latvijas veiksmes stāstā Sočos, skumst delegācijas vadītājs Tikmers", "category": "Sports", "body": "Latvijas olimpiskā delegācija ir šokēta par hokejista Vitālija Pavlova pieķeršanu dopinga lietošanā. Tā ir darvas karote Soču olimpisko spēļu veiksmes stāstā, uzskata  Latvijas Olimpiskās komitejas  (LOK) ģenerālsekretārs un Latvijas olimpiskās delegācijas vadītājs  Žoržs Tikmers . Kā ziņots, Pavlova A un B provju analīzēs  tika atrasts aizliegtais stimulants metileksanamīns. Tā ir viela, kas var tikt pievienota uztura bagātinātājiem svara regulēšanai. Latvijas pēdējie oficiālie olimpiskie dopinga gadījumi bija 2000.gada Sidnejas Olimpiādē airētājam Andrim Reinholdam, kā arī 2002.gadā pirms Soltleiksitijas olimpiskajām spēlēm bobslejistam Sandim Prūsim, kas gan toreiz neliedza viņam startēt spēlēs. Sākot ar pagājušā gada septembri, pēc LOK pasūtījuma Latvijas Antidopinga aģentūra (LAA) ir veikusi vairāk par 65 dopinga pārbaudēm, tai skaitā visiem 58 Latvijas olimpiskās komandas sportistiem. Tā 2013.gada 10.decembrī šāda pārbaude tika veikta arī Pavlovam, bet šīgada 2.janvārī no Helsinku Antidopinga laboratorijas tika saņemta atbilde par negatīvu rezultātu. Pēc 2002.gada LOK mainīja dopinga analīžu veikšanas kārtību un tagad ne mazāk kā divus mēnešus pirms olimpiskajām spēlēm tiek pārbaudīti visi olimpieši. \"Esmu nepatīkami pārsteigts par šo darvas karoti mūsu veiksmes stāstā un visā, ko sportisti paveikuši Sočos līdz šim. Likās, ka pēdējos 12 gados šo problēmu esam izsvītrojuši,\" sestdien izteicās Tikmers. \"Šodien notika Starptautiskās Olimpiskās komitejas ( SOK ) Disciplinārās komisijas sēde, kurā stundas garumā notika telefonkonference ar sportistu, uzklausot viņu un noskaidrojot apstākļus.\" Pavlovs uzskaitījis visus lietotos medikamentus, bet nevienam no tiem nav nekāda sakara ar viņa organismā konstatēto vielu. Aizliegtā viela metileksanamīns var tikt pievienots uztura bagātinātājiem, kā arī stimulēt organismu pret slodzēm. Pēc sportista uzklausīšanas Tikmers secinājis, ka Pavlovs to, visticamāk, nav lietojis apzināti. \"Pēc atgriešanās Rīgā veiksim tālāku apstākļu noskaidrošanu un strādāsim pie tā, lai izslēgtu šādu gadījumu atkārtošanos,\" teica Tikmers. Pēc oficiāla lēmuma Pavlovs tiks diskvalificēts no olimpisko spēļu ceturtdaļfināla mača ar Kanādu. Viņam tiks atņemta piemiņas medaļa un diploms par dalību olimpiskajās spēlēs, bet hokeja valstsvienības rezultātu tas neiespaidos. Lēmumu par sportista diskvalifikāciju pieņems Starptautiskā Hokeja federācija ( IIHF ), bet viņam varētu tikt liegts spēlēt hokeju līdz pat diviem gadiem. Šis ir ceturtais oficiāli apstiprinātais dopinga lietošanas gadījums šajā Olimpiādē. Pašlaik 24 gadus vecais Pavlovs Sočos piedalījās visās piecās Latvijas izlases spēlēs, veicot vienu rezultatīvu piespēli un iekrājot pozitīvu lietderības koeficientu +1. Uzbrucējs 2012.gada vasarā noslēdza trīs gadu līgumu ar  Kontinentālās hokeja līgas  (KHL) klubu Rīgas \" Dinamo \", kura rindās viņš šosezon 50 spēlēs guvis sešus vārtus un veicis astoņas rezultatīvas piespēles.", "link": "https://www.delfi.lv/sports/news/ziemas-olimpiskas-speles/zinas/dopinga-gadijums-ir-darvas-karote-latvijas-veiksmes-stasta-socos-skumst-delegacijas-vaditajs-tikmers.d?id=44242713"},
{"title": "Prūsis: Varējām cīnīties, neskatoties uz konkurentu netīrajām lietām", "category": "Sports", "body": "Latvijas bobsleja pilota Oskara Melbārža četrinieku ekipāža varējusi cīnīties ar visiem vadošajiem sportistiem, kaut saistībā ar konkurentu ekipējumu joprojām notiek netīras lietas, uzskata Latvijas izlases treneris Sandis Prūsis. Kā ziņots, Melbārdis ar stūmējiem  Daumantu Dreiškenu, Arvi Vilkasti un Jāni Strengu svētdien Soču olimpiskās spēles noslēdza ar izcīnītu sudraba medaļu. \"Redzot simtdaļas, varbūt kaut ko vēl varētu salasīt, tomēr kopumā nav ko pārmest - lieku puišiem desmit no desmit,\" Latvijas komandas sniegumu novērtēja treneris. \"Kaut nedaudz joprojām notiek netīras lietas ar konkurentu inventāru, mēs tāpat varējām cīnīties.\" \"Vakar pirmais brauciens pēc ranga varbūt nebija labs, bet, tāpat kā divniekiem, labs bija otrais, kad pasliktinājās ledus kvalitāte. Tomēr nav ko meklēt utis, viss ir kārtībā. Lai paliek motivācija pēc četriem gadiem sasniegt vēl vairāk,\" Prūsis nevēlējās pēc medaļas iegūšanas meklēt negatīvo. Kā ziņots, pirms četriem gadiem Vankūveras olimpiskajās spēlēs bija plānots piedalīties pilotiem Jānim Miņinam un Edgaram Maskalānam, bet abi pašreizējie piloti Melbārdis un Oskars Ķibermanis vēl pat ne reizi nebija sēdušies pie bobsleja kamanu stūres. \"Pirms trim, četriem gadiem, kad sākās pārmaiņas, bija daudz kritizētāju, bet labi, ka izdevās viņiem aiztaisīt mutes,\" saka Prūsis. \"Pirms četriem gadiem šāda medaļa liktos no fantastikas. Pēc pirmā gada gan teicu, ka šie puiši var izcīnīt medaļas, bet tad to vairāk biju domājis saistībā ar 2018.gada olimpiskajām spēlēm.\" Prūsis izteicās, ka viņam pašam ir motivācija strādāt arī nākamo olimpisko ciklu, tomēr sākumā viņš grib redzēt kāda izskatīsies komanda. \"Šobrīd grūti prognozēt uz priekšu.\" Kopš neatkarības atjaunošanas Latvijai ne reizi nebija izdevies izcīnīt olimpisko godalgu bobsleja sacensībās. Jau vēstīts, ka divnieku sacensībās Melbārdim ar Dreiškenu izdevās ierindoties augstajā piektajā vietā, kamēr Ķibermanis ar Vairi Leibomu bija 16.pozīcijā. Šis Latvijas bobslejam ir augstākais rezultāts olimpisko spēļu divnieku sacensībās šajā gadsimtā. 1998.gadā piekto vietu spēja izcīnīt Sanda Prūša divnieks, bet pirms astoņiem gadiem Jānis Miņins ar stūmēju Dreiškenu noslēdza labāko sešinieku. Šobrīd 25 gadus vecais Melbārdis bobslejista karjeru iesāka kā stūmējs un bija plānojis startēt Vankūveras Olimpiādē, tomēr pēc tam, kad neveselais Miņins, cenšoties atgriezties trasē, bija piedzīvojis smagu kritienu, kurā arī pats Melbārdis guva smadzeņu satricinājumu, ekipāža no sacensībām tika atsaukta. Pēc šīm sacensībām Melbārdis pievērsās pilota karjerai, un viņa izaugsme bijusi galvu reibinoša, kas šobrīd sportistu jau ļauj saukt par vienu no labākajiem pasaulē. Viņš ir divkārtējs pasaules junioru čempions un spējis uzvarēt trijos Pasaules kausa posmos. Tikmēr Ķibermanis pašlaik ir vien 20 gadus vecs un bobslejam pievērsās 2011.gada vasarā, jau sekojošajā sezonā izcīnot ceturto vietu pasaules jaunatnes Olimpiādē. Pēdējās sezonās Ķibermanis uzrādījis augstākus rezultātus par Uģi Žaļimu, izkonkurējot viņu cīņā par Latvijas izlases otrā pilota godu.", "link": "https://www.delfi.lv/sports/news/ziemas-olimpiskas-speles/zinas/prusis-varejam-cinities-neskatoties-uz-konkurentu-netirajam-lietam.d?id=44243441"},
{"title": "Kanādas hokejisti Sočos triumfē otrajās olimpiskajās spēlēs pēc kārtas", "category": "Sports", "body": "Par 2014. gada Soču olimpisko spēļu čempioniem hokejā svētdien kļuva Kanādas izlase, kas finālā ar rezultātu 3:0 (1:0, 1:0, 1:0) pārspēja Zviedrijas valstsvienību. Kanāda olimpiskajās spēlēs triumfēja devīto reizi. Iepriekšējā reize, kas kad kanādiešu hokejisti tika pie olimpiskā zelta bija pirms četriem gadiem Vankūverā. Jau no spēles pirmajām minūtēm abas komandas demonstrēja uzbrukuma hokeju, bet perioda otrajā pusē aktīvāk laukumā sāka darboties Zviedrija. Abas komandas trāpīja vienu reizi trāpīja pa vārtu stabu, tomēr pirmie vārtus guva kanādieši, kad ripas lidojuma virzienu vārtu priekša mainīja Džonatans Teivss. Perioda turpinājumā cīņa izlīdzinājās un rezultāts vairs nemainījās. Otrajā periodā Kanādas pārsvars bija liels, un kanādieši izspēlēja vienu uzbrukumu pēc otra. Zviedrija ļoti retu reizi spēja izkļūt no zonas. 36.minūtē  Sidnijs Krosbijs  uz aizsardzības zonas zilās līnijas pārtvēra ripu un realizēja izgājienu pret zviedru vārtsargu Henriku Lundkvistu, panākot 2:0 Kanādas valstsvienības labā. Noslēdzošajā periodā Zviedrija nebija daudz iespēju atspēlēties. Kanāda turpināja dominēt laukumā. Kriss Kunics 50.minūtē panāca trīs vārtu pārsvaru kanādiešiem, un to izdevās nosargāt līdz spēles beigām. Atgādinām, ka bronzas medaļas ieguva Somija, kas ar 5:0 sagrāva ASV valstsvienību.  BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO Rādīt visus spēlētājus", "link": "https://www.delfi.lv/sports/news/ziemas-olimpiskas-speles/hokejs/kanadas-hokejisti-socos-triumfe-otrajas-olimpiskajas-speles-pec-kartas.d?id=44243077"},
{"title": "Slēpotāja Justīna Kovaļčika papildina Polijas olimpisko zelta medaļu klāstu, Dauškāne - 65.vietā", "category": "Sports", "body": "Slēpotāja Justīna Kovaļčika,  startējot ar lauztu pēdu , ceturtdien uzvarēja 10 kilometru distancē, dubultojot Polijas izcīnīto zelta medaļu skaitu Soču olimpiskajās spēlēs. Startējot 43., Kovaļčika vadībā izvirzījās jau ar pirmo trases nogriezni, un finišā viņas pārsvars pār tuvāko sekotāju, zviedrieti Šarloti Kallu, bija 18,4 sekundes. Bronzas medaļu ieguva norvēģiete Terēza Johauga, kura par divām sekundēm pārspēja somieti Aino-Kajsu Sārainenu. Latvijas slēpotāja Inga Dauškāne 75 startējušo slēpotāju konkurencē ieņēma 65.vietu. Labākā no Baltijas valstu sportistēm bija igauniete Trīna Ojaste, kura ierindojās 45. pozīcijā. Lietuviete Ingrīda Ardiauškaite ieņēma 67.pozīciju. Pirmajās slēpošanas sacensībās Soču olimpiādē, skiatlonā, Kovaļčika ierindojās sestajā vietā, bet sprintā viņa nestartēja. Kā zināms, pirmo olimpisko zelta medaļu Soču Olimpiādē Polija ieguva  tramplīnlēkšanā no normālā tramplīna, kurā uzvarēja Kamils Stohs.", "link": "https://www.delfi.lv/sports/news/ziemas-olimpiskas-speles/zinas/slepotaja-justina-kovalcika-papildina-polijas-olimpisko-zelta-medalu-klastu-dauskane-65vieta.d?id=44212393"},
{"title": "Sniegs, sals un skatītāju rekords krāšņo NHL 'Winter Classic' spēli", "category": "Sports", "body": "Nacionālās hokeja līgas ( NHL ) nu jau tradicionālajā \"Winter Classic\" spēlē trešdien Mičiganā labots hokeja spēļu apmeklētības pasaules rekords, bet pašā cīņā Toronto \" Maple Leafs ' ar 3:2 (0:0, 1:1, 1:1, 0:0, 1:0) pieveica Detroitas \" Red Wings \". Lielajam skatītāju pūlim, kā arī pašiem hokejistiem nācās izbaudīt patiešām īstu ziemu \"Winter Classic\" spēlē, jo mača laikā daudz sniga, bet gaisa temperatūra noslīdēja līdz pat -11 grādiem pēc Celsija. Arī pati spēle skatītājiem dāvāja visu, ko var vēlēties, jo laukumā bija spraiga cīņa, pagarinājums un noslēgumā arī \"bullīši\". Spēles pamatlaikā otrā perioda 14.minūtē pirmos vārtus guva \"Red Wings\" uzbrucējs Daniels Alfredsons, bet otrās trešdaļas izskaņā Džeimss van Rimsdiks izlīdzināja rezultātu. Pēdējās trešdaļas piektajā minūtē Tailers Božaks vadībā jau izvirzīja \"Maple Leafs\", bet piecarpusi minūtes pirms pamatlaika beigām Džastins Abdelkaders panāca neizšķirtu. Uzvaru nesošo \"bullīti\" \"Maple Leafs' labā realizēja Božaks. NHL oficiāli vēl nav paziņojusi spēles apmeklētāju skaitu, taču zināms, ka uz spēli pārdotas 105 491 biļete, kas ir hokeja spēļu apmeklētības rekords. Ginesa rekorda grāmatai šis skaits vēl netiks pieteikts, jo tam vēl klāt nāks oficiāli uzaicinātās personas un mediju pārstāvji. NHL iepriekšējais apmeklētības rekords sasniegts 2008.gadā, kad \"Winter Classic\" noskatījās 71 217 līdzjutēju, bet pasaules rekords sasniegts 2010.gadā, kad NCAA hokeja spēli šajā pašā Mičiganas stadionā noskatījās 104 173 līdzjutēju.", "link": "https://www.delfi.lv/sports/news/hokejs/sniegs-sals-un-skatitaju-rekords-krasno-nhl-winter-classic-speli.d?id=44000442"},
{"title": "Freibergs, visticamāk, saņems divu gadu diskvalifikāciju, apgalvo Kvēps", "category": "Sports", "body": "Visticamākais, dopinga lietošanā pieķertais Latvijas hokeja izlases aizsargs Ralfs Freibergs saņems divu gadu diskvalifikāciju, sacīja valstsvienības ārsts  Jānis Kvēps . Jau vēstīts, līdztekus dopinga lietošanā  jau pieķertajam Latvijas izlases uzbrucējam Vitālijam Pavlovam  \"iekritis\" arī Freibergs.  Tiesa, viņa gadījums esot krietni nopietnāks . Par to, kādas sankcijas tiks piespriestas abiem hokejistiem, lēmums tiks pieņemts 4.aprīlī. \"Katrā ziņā nekas pozitīvs tas nebūs. Lai gan Pavlova gadījums nav tik nopietns, arī tajā sagaidāmas soda sankcijas,\" atklāja Kvēps. Kā zināms, Z viedrijas izlases uzbrucējs Niklass Bekstrems, kurš Soču olimpiskajās spēlēs  arī tika pieķerts aizliegtas vielas lietošanā, netika sodīts. \"Bekstrema gadījumā liela loma bija tam, ka viņa lietotais preparāts bija iepriekš pieteikts, jo viņam medikaments bija nepieciešams, lai ārstētu slimību.\" Kvēps uzskata, ka Bekstrema gadījums varētu nākt par labu Pavlovam, jo viens precedents, ka Starptautiskā Hokeja federācija ( IIHF ) ir attaisnojusi kādu hokejistu, jau stāv acu priekšā. Tieši šī organizācija pieņems galējo lēmumu arī Latvijas hokejista gadījumā. Savukārt Freiberga lietā lēmumu pieņemšot Pasaules Antidopinga aģentūra ( WADA ), un latvietis lietas izskatīšanai pieaicinājis juristus. \"Manuprāt, Freibergs saņems divu gadu diskvalifikāciju, tiesa, tā neattieksies uz spēlēšanu ASV,\" atklāja Kvēps. Kā zināms, Freibergs šobrīd pārstāv Boulinggrīnas \"Falcons\" komandu Nacionālās koledžu sporta asociācijas ( NCAA ) čempionātā. \"Pirms olimpiskajām spēlēm veiktajās pārbaudēs Helsinku laboratorijā sportista organismā aizliegtās vielas netika uzrādītas, bet Sočos analīzes uzrādīja tikai tās pēdas. Viņi pat nespēja noteikt tās koncentrāciju, konstatēja tikai klātbūtni.\" Kvēps sacīja, ka aizliegtā viela esot saistīta ar bodibildingu, ar ko Freibergs iepriekšējā vasarā nodarbojies. Kā ziņots, parādot varonīgu sniegumu,  Latvijas hokeja izlase  Soču olimpiskajās spēlēs izcīnīja astoto vietu. Latvijas iepriekšējie oficiālie olimpiskie dopinga konstatēšanas gadījumi bija 2000.gada Sidnejas Olimpiādē airētājam Andrim Reinholdam, kā arī 2002.gadā pirms Soltleiksitijas olimpiskajām spēlēm bobslejistam Sandim Prūsim, kas gan toreiz neliedza viņam startēt spēlēs.", "link": "https://www.delfi.lv/sports/news/hokejs/freibergs-visticamak-sanems-divu-gadu-diskvalifikaciju-apgalvo-kveps.d?id=44338057"},
{"title": "Pavlovs saņēmis pusotra gada diskvalifikāciju", "category": "Sports", "body": "Aizliegtas vielas lietošanā pieķertais Latvijas hokeja izlases uzbrucējs Vitālijs Pavlovs saņēmis diskvalifikāciju uz pusotru gadu, kas viņam liegs spēlēt visu nākamo sezonu, liecina aģentūras LETA rīcībā esošā informācija. Par Pavlovam piešķirto sodu sestdien pirmais vēstīja portāls \"Apollo\", bet aģentūra LETA guvusi apstiprinājumu, ka šī informācija ir patiesa. Paredzams, ka Pavlovam sods tiks piešķirts ar atpakaļejošu datumu - no šī gada februāra, kad Soču olimpisko spēļu laikā pēc ceturtdaļfināla mača ar Kanādu tika ņemtas analīzes, kurās uzbrucēja organismā tika konstatēts aizliegtais stimulants metileksanamīns. Oficiālam Starptautiskās Hokeja federācijas ( IIHF ) paziņojumam Pavlova jautājumā vajadzētu sekot tuvākajā laikā. Līdz ar to šajā laikā Pavlovs nevarēs palīdzēt arī  Kontinentālās hokeja līgas  (KHL) Latvijas klubam Rīgas \" Dinamo \". Abām pusēm ir spēkā līgums arī uz nākamo sezonu. Pavlovam draudēja diskvalifikācija līdz pat diviem gadiem, bet apsūdzētā puse cerēja, ka sods būs mīkstāks, jo savu vainu atzina Rīgas \" Dinamo \" ārsts Āris Aivars. Zīmīgi, ka IIHF piemērotās diskvalifikācijas nav spēkā Ziemeļamerikas hokejā, tāpēc teorētiski pastāv iespēja, ka hokejists nākamajā sezonā var meklēt darbu tur. Soču olimpiskajās spēlēs Pavlova A un B provju analīzēs tika atrasts aizliegtais stimulants metileksanamīns. Tā ir viela, kas var tikt pievienota uztura bagātinātājiem, lai veicinātu organisma atjaunošanos un regulētu ķermeņa svaru. Pats Pavlovs apzinātu aizliegto vielu lietošanu noliedzis, turklāt viņš apliecinājis, ka šīs hokeja sacensību sezonas laikā ir lietojis vienīgi sava kluba ārsta ieteiktos medikamentus un uztura bagātinātājus. Uzbrucējs 2012.gada vasarā noslēdza trīs gadu līgumu ar Rīgas \" Dinamo \", kura rindās viņš šosezon 50 spēlēs guva sešus vārtus un veica astoņas rezultatīvas piespēles. Kā zināms, pēc Soču olimpisko spēļu mača ar Kanādu pozitīvas dopinga analīzes tika fiksētas arī uzbrucējam Ralfam Freibergam, kura lietā galējais lēmums vēl nav paziņots. Kā ziņots, parādot varonīgu sniegumu,  Latvijas hokeja izlase  Soču olimpiskajās spēlēs izcīnīja astoto vietu. Kā vēsta Starptautiskās Olimpiskās komitejas ( SOK ) antidopinga noteikumi, ja olimpisko spēļu laikā komandu sporta veidā pozitīvas dopinga analīzes tiek konstatētas vairāk nekā vienam sportistam, vienība var tikt diskvalificēta vai pret to var piemērot citas sankcijas.", "link": "https://www.delfi.lv/sports/news/hokejs/pavlovs-sanemis-pusotra-gada-diskvalifikaciju.d?id=44414339"},
{"title": "'Skonto' prezidentam par rupjībām internetā piespriež maksimālo naudas sodu", "category": "Sports", "body": "Latvijas tituliem bagātākā futbola kluba \" Skonto \" prezidentam Vladimiram Koļesņičenko par rupjībām sociālajos tīklos internetā piespriesta maksimāli lielākā soda nauda, informē  Latvijas Futbola federācija . Jau ziņots, ka piektdienas vakarā Koļesņičenko savā sociālā tīkla \" Twitter \" kontā veica vairākus agresīvus ierakstus, kas netieši tika vērsti virslīgas vadības virzienā. \"Skonto\" kluba prezidents tajos izmantoja vairākus necenzētus vārdus,  bet pēc tam veiktie ieraksti no Koļesņičenko konta tika izdzēsti. LFF par šiem izteikumiem piespriedusi Koļesņičenko 280 eiro lielu naudas sodu, kas ir maksimālais, ko paredz LFF Disciplinārais reglaments. Sods piespriests par Latvijas futbola ētikas kodeksa 1. punkta pārkāpšanu (\"Ar vārdiem un rīcību izrādīt cieņu pretiniekiem, tiesnešiem, komandas biedriem, oficiālām personām un līdzjutējiem\"), kā arī Disciplinārā reglamenta pielikuma 7.2.1. punkta neievērošanu (\"Par kluba oficiālo personu neētisku uzvešanos un neētiskiem izteicieniem publiskās vietās, masu medijos, pārkāpjot Latvijas Futbola Ētikas kodeksu\"). Tas nav vienīgais sods, ko šonedēļ var saņemt \"Skonto\".  Slavenais klubs jau nav saņēmis licenci dalībai Latvijas čempionātā,  bet galīgo lēmumu šajā jautājumā pieņem LFF Apelācijas komisija savā sēdē ceturtdienas vakarā. Savukārt ceturtdien Latvijas futbola virslīga plāno \"Skonto\" izslēgt no savām rindām, jo klubs nav izpildījis finansiālās saistības. Dažus tvītus pietika prāta izdzēst.Žēl tikai,ka nepietika prāta tos nerakstīt.Ja kāds nepamanīja - Koļesa domu graudi  pic.twitter.com/7B1JzqkXXz — Agris Suveizda (@AgrisSuveizda)  March 15, 2014 20.marta  @FutbolaVirsliga  kopsapulces lēmuma projekts, elektroniskajā vidē būšu pēc  @4BaltiKrekli  jubilejas ballītes  pic.twitter.com/bcDloIxo1M — Ainārs Tamisārs (@ainarstam)  March 15, 2014", "link": "https://www.delfi.lv/sports/news/futbols/skonto-prezidentam-par-rupjibam-interneta-piespriez-maksimalo-naudas-sodu.d?id=44317013"},
{"title": "Londonas 'Chelsea' futbola klubs pērn cietis 50 miljonu mārciņu zaudējumus", "category": "Sports", "body": "Anglijas premjerlīgas slavenais futbola klubs Londonas \"Chelsea\" pērnajā finansiālajā gadā piedzīvojis zaudējumus 49,4 miljonu mārciņu (59,5 miljonu eiro) apmērā. Finansiālā gada apgrozījums klubam līdz 2013.gada 30.jūnijam bija 255,8 miljonu mārciņu (308,2 miljonu eiro) apmērā, kas ir kluba rekords, tomēr komandas ātrā izstāšanās no UEFA Čempionu līgas turnīra samazināja kopējos ienākumus. Tiesa, šie zaudējumi ļaus \"Chelsea\" izpildīt Eiropas Futbola federāciju asociācijas (UEFA) finansiālos \"Fair Play\" nosacījumus, jo divu gadu pārskata periods sevī ietver arī 2011./12.gada sezonā gūtos ienākumus 1,4 miljonu mārciņu (1,6 miljonu eiro) apmērā. Klubs uzsver, ka rekordliela apgrozījuma panākšana par spīti agrai izkrišanai no UEFA Čempionu līgas turnīra ir kā apliecinājums vienības ilgtermiņa izaugsmei. Pērno sezonu Londonas klubs noslēdza premjerlīgas čempionāta trešajā vietā. Arī šīs sezonas kopvērtējumā \"Chelsea\" pašlaik atrodas trešajā pozīcijā.", "link": "https://www.delfi.lv/sports/news/futbols/londonas-chelsea-futbola-klubs-pern-cietis-50-miljonu-marcinu-zaudejumus.d?id=44000252"},
{"title": "Blaters maina nostāju un sola 2022.gada Pasaules kausa finālturnīru rīkot vasarā", "category": "Sports", "body": "Starptautiskās Futbola federāciju asociācijas (FIFA) prezidents Zeps Blaters mainījis savu iepriekš pausto nostāju un apstiprinājis, ka 2022.gada Pasaules kausa izcīņas finālturnīrs Katarā tomēr tiks rīkots vasarā. Kā zināms, Katarā vasaras mēnešos gaisa temperatūra mēdz sasniegt pat +50 grādus pēc Celsija, kas var būt bīstami gan futbolistiem, gan skatītājiem, tomēr valsts sola uzbūvēt stadionu ar klimata kontroli. Šāda tehnoloģija līdz šim gan nav nedz pārbaudīta, nedz izmēģināta. Janvārī Blaters pauda atbalstu idejai par turnīra rīkošanu ziemā, atsaucoties uz rūpēm par spēlētāju un līdzjutēju veselību un solot galīgo lēmumu pieņemt FIFA izpildkomitejas sēdē martā. FIFA prezidenta izteikumi radīja ievērojamu kritikas vilni gan no Eiropas valstu nacionālos čempionātus uzraugošajām organizācijām, gan no Āzijas Futbola konfederācijas (AFC) prezidenta Muhameda bin Hamama, kura vadītā organizācija atbild par turnīra rīkošanu. Kritikas iespaidā janvāra beigās FIFA pieņēma lēmumu, ka kalendārā netiks izdarītas nekādas izmaiņas un Pasaules kausa izcīņas turnīrs notiks vasarā, bet pirmdien to apstiprinājis arī Blaters, britu raidsabiedrībai BBC atklājot, ka \"viss tiek pakārtots turnīra rīkošanai vasarā\". \"Es neesmu ne vienas, ne otras idejas aizstāvis. Es tikai izteicos, ka apzīmējums \"ziema\" sevī iekļauj ne tikai janvāri un februāri. Uzskatu, ka uz doto brīdi varam šo jautājumu nolikt malā,\" izteicās Blaters, kurš piebilda, ka visas 64 turnīra spēles tiks aizvadītas Katarā, tādējādi noliedzot informāciju, ka mačus varētu uzņemt arī kāda no Kataras kaimiņvalstīm. Jau vēstīts, ka iepriekš ideju par 2022.gada Pasaules kausa finālturnīra rīkošanu ziemā atbalstīja arī FIFA ģenerālsekretārs Žeroms Valkē un Vācijas futbola leģenda Francs Bekenbauers. Uz 2022.gada Pasaules kausa rīkošanu pretendēja arī ASV, Austrālija, Japāna un Dienvidkoreja.", "link": "https://www.delfi.lv/sports/news/futbols/blaters-maina-nostaju-un-sola-2022gada-pasaules-kausa-finalturniru-rikot-vasara.d?id=36694361"},
{"title": "Girgensona pārsvars NHL Visu zvaigžņu spēles balsojuma galvgalī turpina sarukt", "category": "Sports", "body": "Bufalo \"Sabres\" komandas latviešu uzbrucējs  Zemgus Girgensons  pēc kārtējā balsu apkopojuma saglabājis līderpozīciju Nacionālās hokeja līgas (NHL) Visu zvaigžņu spēles balsojumā, tomēr viņa pārsvars pār tuvākajiem sekotājiem turpina sarukt. Pirms divām nedēļām Girgensona pārsvars pār tuvāko sekotāju bija vairāk nekā 500 000 balsu, vēlāk tas saruka līdz 475 196 balsīm, bet tagad tas ir 390 773 balsu izteiksmē. Starp uzbrucējiem trešajā vietā šobrīd atrodas vēl viens \"Blackhawks\" hokejists Džonatans Tēvzs (1 061 691 balss), kamēr tikai ceturtais ir Pitsburgas \"Penguins\" zvaigzne Sidnijs Krosbijs (704 792). Aizsargu konkurencē labākais ir \"Blackhawks\" spēlētājs Dankans Kīts (1 044 124), kuram seko komandas biedrs Brents Sībruks (875 686). Savukārt starp vārtsargiem līdera godu saglabājis vēl viens Čikāgas kluba pārstāvis Korijs Krofords (955 385). Ja balsošana beigtos šodien, Girgensons Visu zvaigžņu spēles sākuma pieciniekā būtu vienīgais hokejists, kurš nepārstāv \"Blackhawks\" vienību. Kopumā šobrīd līdzjutēji par hokejistiem atdevuši jau vairāk nekā 31 miljonu balsu. Iepriekš tika minēts, ka lielākā daļa - 20% - nāk no \"Blackhawks\" atbalstītājiem, kamēr 10% ir no \"Sabres\" vienības. Līdzjutēju balsošana ilgs līdz 1.janvārim, bet, apkopojot fanu balsis, tiks izraudzīts viens vārtsargs, divi aizsargi un trīs uzbrucēji, kamēr pārējos Visu zvaigžņu spēles dalībniekus izraudzīsies līga. No vienas IP adreses dienā drīkst nobalsot desmit reizes. Girgensons šobrīd aizvada savu otro sezonu NHL, kur 37 cīņās guvis 11 vārtus un izpildījis deviņas rezultatīvas piespēles, kas dod otro vietu komandas rezultatīvāko spēlētāju sarakstā, zaudējot vien Taileram Enisam. Latvietis ir vienības labākais vārtu guvējs, bet viņa lietderības koeficients (+1) ir otrais labākais komandā. Visu zvaigžņu spēle nākamā gada 25.janvārī norisināsies Kolumbusā. Šis paraugmačs nav norisinājies jau divus gadus, jo pirms diviem gadiem to atcēla lokauta dēļ, bet šogad tas nenotika Soču olimpisko spēļu dēļ.", "link": "https://www.delfi.lv/sports/news/hokejs/girgensona-parsvars-nhl-visu-zvaigznu-speles-balsojuma-galvgali-turpina-sarukt.d?id=45403316"},
{"title": "Girgensonam sliktākais lietderības koeficients 'Sabres' sagrāvē pret konferences līdervienību", "category": "Sports", "body": "Latviešu uzbrucējs  Zemgus Girgensons  trešdien Nacionālās hokeja līgas ( NHL ) regulārā čempionāta spēlē izcēlās ar sliktāko lietderības koeficientu Bufalo \" Sabres \" komandā, tai savā laukumā ar 1:5 (1:1, 0:1, 0:3) zaudējot Austrumu konferences vadošajai vienībai Tampabejas \" Lightning \". Latvietis uz ledus pavadīja 18 minūtes un 27 sekundes, kā vienīgais savā komandā iekrājot negatīvu lietderības koeficientu -3. Viņš cīņas gaitā veica vienu metienu pa vārtiem, izprovocēja vienu noteikumu pārkāpumu un uzvarēja desmit no 14 iemetieniem. Tieši Girgensona nopelnītā vairākuma laikā \"Sabres\" guva savus vienīgos vārtus, kad pirmās trešdaļas 13.minūtē 1:1 panāca Tailers Eniss. Vadību viesi atguva 58 sekundes pirms otrās trešdaļas beigām, bet noslēdzošajā trešdaļā guva trīs bezatbildes vārtus. Ar diviem vārtiem un vienu rezultatīvu piespēli izcēlās krievs Ņikita Kučerovs. \"Lightning\" komandas vārtus šajā mačā sargāja no Amerikas Hokeja līgas ( AHL ) komandas Sirakjūsas \"Crunch\" izsauktais latviešu vārtsarga Kristera Gudļevska konkurents Andrejs Vasiļevskis no  Krievijas . Pa viņa sargātajiem vārtiem tika izdarīti tikai 11 metieni, no kuriem desmit Vasiļevskis atvairīja. Izceļams, ka mača trešajā trešdaļā metienu attiecība bija 14:1 par labu viesiem. \"Sabres\" komanda pēdējo septiņu spēļu laikā uzvarējusi tikai vienreiz. Pašlaik 20 gadus vecais Girgensons pagājušajā sezonā NHL 70 mačos guva astoņus vārtus un veica 14 rezultatīvas piespēles. Savukārt šosezon viņš 38 cīņās jau guvis 11 vārtus un izpildījis deviņas rezultatīvas piespēles, kas dod otro vietu komandas rezultatīvāko spēlētāju sarakstā, zaudējot vien Enisam. Latvietis ir vienības labākais vārtu guvējs. Girgensons joprojām ir līderis līdzjutēju balsojumā par NHL Visu zvaigžņu spēles sākumsastāvu. Līdzjutēju balsošana noslēgsies ceturtdien, bet, apkopojot fanu balsis, tiks izraudzīts viens vārtsargs, divi aizsargi un trīs uzbrucēji, kamēr pārējos Visu zvaigžņu spēles dalībniekus izraudzīsies līga. Kā zināms, šajā sezonā par \"Sabres\" galveno treneri turpina strādāt bijušais Latvijas izlases vadītājs  Teds Nolans , bet Bufalo kluba treneru kolektīvam pievienojušies vēl divi bijušie Latvijas izlases treneri -  Artūrs Irbe  un Toms Kūlens. Pēc 38 aizvadītajiem mačiem \"Sabres\" ar 31 punktu joprojām ir vājākā komanda Atlantijas divīzijā, bet Austrumu konferencē atrodas 15.pozīcijā starp 16 vienībām. Kā zināms, iepriekšējā sezonā \"Sabres\" komanda 82 spēlēs tika vien pie 52 punktiem, kļūstot par vājāko visā līgā.", "link": "https://www.delfi.lv/sports/news/hokejs/girgensonam-sliktakais-lietderibas-koeficients-sabres-sagrave-pret-konferences-lidervienibu.d?id=45405132"},
{"title": "No amata atstādināts Līdsas 'United' kolorītais prezidents Beitss", "category": "Sports", "body": "No Anglijas otrās spēcīgākās futbola līgas - \"Championship\" - Līdsas \"United\" kluba prezidenta amata atstādināts tā prezidents Kens Beitss, ar kuru bija radušās domstarpības par privātas lidmašīnas izmantošanu. Beitss privātlidmašīnas pakalpojumus izmantojis pēdējos astoņus gadus, lai pārvietotos starp savu mājvietu Monaku un Līdsu. Līguma vērtība tiek lēsta ap 120 000 mārciņām (97 560 latiem) gadā. \"Es šādus transporta pakalpojumus izmantoju jau astoņus gadus un, ja paskatās viņu sastādītajā līgumā, tajā ir iekļauta šāda iespēja. Tas nav nekas jauns, un man par to nav jāattaisnojas,\" paziņojis Beitss. Brīdinājumu par līguma noteikumu pārkāpšanu Beitss vēstules veidā saņēmis 24.jūlijā, bet jau 28.jūlijā sekojusi vēl viena vēstule, kurā tika paziņots par līguma laušanu. Šajā laikā neviens GFK pārstāvis ar kluba prezidentu neesot telefoniski sazinājies, lai apspriestu radušās domstarpības. Beitss 2003.gadā \"Chelsea\" pārdeva krievu miljardierim Romānam Abramovičam un ar saviem pretrunīgi vērtētājiem izteicieniem ir viena no pasaules kolorītākajām futbola personībām. Piemēram, 2000.gadā viņš paziņoja, ka \"Chelsea\" nepirks angļu futbolistus, jo \"vienkārši - nav neviena pietiekami laba\".", "link": "https://www.delfi.lv/sports/news/futbols/no-amata-atstadinats-lidsas-united-koloritais-prezidents-beitss.d?id=43527315"},
{"title": "'Ventspils' futbolistiem bezvārtu neizšķirts ar Izraēlas vicečempioniem Haifas 'Maccabi' (+FOTO)", "category": "Sports", "body": "Latvijas trešais spēcīgākais futbola klubs \"Ventspils\" UEFA Eiropas līgas kvalifikācijas turnīra trešās kārtas pirmajā spēlē \"Skonto\" stadionā Rīgā ceturtdien cīnījās neizšķirti 0:0 (0:0) ar Izraēlas vicečempioniem Haifas \"Maccabi\". Pirmo bīstamo sitienu pa Maksima Uvarenko sargātajiem vārtiem viesi raidīja 34.minūtē, tomēr vārtsargs savu komandu spēja glābt. Atlikušajā laikā pārsvars piederēja \"Maccabi\" komandai, kas vēl vienu reizi lika Uvarenko nopietni iesaistīties spēlē, savukārt puslaika priekšpēdējā minūtē buma pēc meistarīga viesu raidījuma atsitās pret ventspilnieku vārtu pārliktni. Otrā puslaika pirmajās 15 minūtēs bumba teju visu laiku bija pie \"Maccabi\" futbolistiem, kuri neizmantoja vienu teicamu iespēju gūt vārtus, kā arī vienā no epizodēm pieprasīja 11 metru soda sitienu uz ventspilnieku vārtiem. Uzreiz pēc tam pie teicamas iespējas gūt vārtus tika arī Latvijas klubs, tomēr Kaspars Dubra pēc centrējuma nespēja raidīt bumbu tīklā. \"Ventspils\" komanda spēja uz brīdi izlīdzināt cīņas gaitu, tomēr viesi drīz vien iniciatīvu atguva. Tomēr spēles beigu daļā \"Maccabi\" komandas pārsvars nekādi neizpaudās, jo ventspilnieki ar veiksmīgu sniegumu un veiktajām spēlētāju maiņām samazināja cīņas tempu un vēlreiz izlīdzināja mača ritējumu. Reizi spēlē iesaistījās Uvarenko, bet cīņas pašās beigās laimi no patālas distances izmēģināja uz maiņu nākušais Visvaldis Ignatāns, tomēr viņa raidīto bumbu tvēra viesu vārtsargs. Ventspilniekiem šajā mačā savainojuma dēļ nevarēja palīdzēt nigēriešu uzbrucējs Ahmeds Abdultaofiks. \"Ventspils\" spēli nevarēja uzņemt savā laukumā, jo kluba mājas stadions neatbilst turnīra trešās kārtas standartiem. Jau iepriekš \"Ventspils\" komanda, sekmīgi cīnoties Eirokausos, savus mačus ir aizvadījusi \"Skonto\" stadionā. Pēdējo reizi tas notika 2009./10.gada sezonā, kad ventspilnieki piedalījās UEFA Eiropas līgas grupu turnīrā. Šī turnīra kvalifikācijas trešo kārtu \"Ventspils\" sasniedza arī aizpērn, tomēr toreiz maču ar Serbijas komandu Belgradas \"Crvena Zvezda\" aizvadīja savā stadionā. Abu komandu atbildes mačs 8.augustā notiks Haifā, bet nākamajā kārtā iekļūs uzvarētāji divu spēļu summā. Kā ziņots, \"Ventspils\" pirmajā kārtā tika galā ar Velsas vicečempioniem \"Airbus UK\", divu maču summā spēlējot neizšķirti 1:1 un iekļūstot nākamajā kārtā, pateicoties vairāk izbraukumā gūtajiem vārtiem. Savukārt otrās kvalifikācijas kārtas duelī ar 5:1 tika uzvarēta Luksemburgas trešā spēcīgākā komanda Ešas \"Jeunesse\". Tikmēr \"Maccabi\" otrajā kārtā divu spēļu summā ar 10:0 sagrāva Azerbaidžānas vienību Lenkeranas \"Khazar\". \"Maccabi\" komanda pērn Izraēlas čempionātā izcīnīja otro vietu, bet 2009./2010.gada sezonā piedalījās UEFA Čempionu līgas grupu turnīrā. Haifas klubs pašlaik ir bez regulāras spēļu prakses, jo vietējā Izraēlas čempionāta jaunā sezona sāksies vien 24.augustā. \"Ventspils\" klubs ir vienīgais no Latvijas pārstāvjiem, kas turpina dalību Eirokausos. UEFA Eiropas līgas pamatturnīram automātiski kvalificējušās vien septiņas komandas, bet visas pārējās tiks noskaidrotas četrās kvalifikācijas kārtās. Sacensību fināls 2014.gada 14.maijā notiks Turīnā.", "link": "https://www.delfi.lv/sports/news/futbols/ventspils-futbolistiem-bezvartu-neizskirts-ar-izraelas-vicecempioniem-haifas-maccabi-foto.d?id=43530543"},
{"title": "Sieviešu skrējiena dalībnieces EXPO varēs saņemt dalības numurus", "category": "Sports", "body": "Līdz pirmajam Sieviešu skrējienam 1.maijā atlikusi nepilna nedēļa, un pašlaik pasākumam pieteikušās turpat 2500 dāmas, informē rīkotāji. Skrējiena dalībnieces, kuras ir jau reģistrējušās pasākumam, kā arī pārējās, kuras to vēl plāno izdarīt, sacensību dokumentāciju varēs saņemt Sieviešu skrējiena Expo, kas norisināsies 29. un 30.aprīlī Vecrīgā, Kaļķu ielā - iepretim McDonalds restorānam. Expo laikā no plkst. 10:00 līdz 20:00, uzrādot reģistrācijas apstiprinājuma e-pastu vai personu apliecinošu dokumentu, Sieviešu skrējiena dalībniece saņems starta numuru un pārējos dokumentus. Ja dalībniece pati nevar ierasties uz pasākuma EXPO, numuru var izņemt tās pārstāvis, uzrādot reģistrācijas apstiprinājuma e-pastu vai apliecinājuma vēstuli ar dalībnieces apstiprinājumu, ka viņas numuru izņem cita persona. Sacensību numurus uzņēmumu komandām var izņemt viens uzņēmuma pārstāvis, pirms tam savas komandas dalībnieku sarakstu nosūtot uz info@sieviesuskrejiens.lv . Starta numurus sacensību dienā 1.maijā Mežaparkā varēs izņemt tikai tās dalībnieces, kas par paaugstinātu dalības maksu reģistrēsies sacensību norises rītā līdz plkst. 11:00. Dalības maksa pasākuma dienā bez laika kontroles būs 7 Ls, ar laika kontroli 10 Ls.  Sākot ar 27.aprīli Kaļķu ielā šajā pašā vietā darbosies Sieviešu skrējiena informatīvā telts, kurā katrs interesents varēs saņemt detalizētu informāciju par pasākumu, iegādāties Nike preces par īpaši izdevīgām cenām, kā arī nofotografēties Sieviešu skrējiena aplikācijai.  Sieviešu skrējiena organizatori sagatavojuši īpašu aplikāciju, kas ļauj ikvienai pasākuma dalībniecei izveidot savu skrējiena attēlu (aplikācija pieejama sieviesuskrejiens.lv). Izmantojot aplikāciju, iespējams izveidot foto, parādot, kāds iekšējais zvērs, kas simbolizē spēku un ātrumu (gepards, lauva, tīģeris), sievietē pamostas, sajūtot izaicinājuma garšu. Šo fotogrāfiju ievietojot Sieviešu skrējiena Facebook laika joslā vai Twitter kontā, dalībniecei ir iespēja laimēt oficiālo skrējiena T-kreklu. 1.maijā Latvijā pirmo reizi norisināsies Sieviešu skrējiens – pasākums, kura galvenais mērķis ir jebkuru sievieti pievērst sportiskam un aktīvam dzīvesveidam, uzsvaru liekot uz pareizu fiziskās slodzes un uztura sabalansētību mūsdienu dzīves ritmā. Vairāk informācijas par skrējienu www.sieviesuskrejiens.lv.", "link": "https://www.delfi.lv/sports/news/tautas-sports/sieviesu-skrejiena-dalibnieces-expo-vares-sanemt-dalibas-numurus.d?id=43264293"},
{"title": "Maratonu rīkotāji Igaunijā un Latvijā apvieno spēkus", "category": "Sports", "body": "Lai popularizētu maratonu kustību Baltijā, par sadarbību vienojušies viens no vadošajiem Latvijas dažādu sacensību rīkotājiem \"Alpha Baltic Sport\" un lielāko sporta pasākumu rīkotājs Igaunijā \"Klubi Tartu Maraton\". 2012. gadā Tartu maratonu sērijas sešos organizētajos sporta pasākumos piedalījās 37 000 dalībnieku. Tuvāko divu gadu laikā plānots, ka pateicoties uzsāktajai sadarbībai, Latvijas dalībnieku skaits Tartu maratonos un Igaunijas dalībnieku skaits \"Alpha Baltic Sport\" organizētajos pasākumos palielināsies par 30%. Sadarbības ietvaros paredzēts īstenot abpusējas komunikācijas kampaņas, lai informētu gan par \"Alpha Baltic Sport\", gan par \"Klubi Tartu Maraton\" organizētajiem sporta pasākumiem. Tāpat tiek plānota abpusējās pieredzes apmaiņa, lai celtu sporta pasākumu kvalitāti Baltijā. \"\"Alpha Baltic Sport salīdzinoši ir jauns uzņēmums, kas dibināts 2010. gadā, tomēr jau aktīvā dzīves veida piekritēju un sportistu vidē esam guvuši atpazīstamību. Esam ļoti gandarīti, ka esam ieguvuši kompetentus sadarbības partnerus, kuriem ir tik liela pieredze augstas kvalitātes sporta pasākumu organizēšanā. Pašreiz vērojama tendence, ka arvien populārāks kļūst sporta tūrisms. Cilvēki izvēlas apskatīt kādu valsti un vienlaikus piedalās lielā sporta notikumā, gūstot papildu pozitīvas emocijas. Tāpēc paredzam, ka sadarbības ietvaros mūsu organizētajos sporta pasākumos dalībnieku skaits no Baltijas valstīm ievērojami pieaugs,\" saka \"Alpha Baltic Sport\" vadītājs Kaspars Tupiņš. \"Klubi Tartu Maraton\" direktors Indreks Kelks, komentējot uzsākto sadarbību, norāda:\"2012.gadā 625 cilvēki no Latvijas bija devušies uz Igauniju, lai piedalītos Tartu maratonu organizētajos sporta pasākumos. Vispopulārākais pasākums bija MTB maratons, kurā piedalījās 284 dalībnieki no Latvijas. Tomēr vēl ir liels neizmantotais potenciāls un latviešu skaits mūsu organizētajos pasākumos varētu būt vēl lielāks. Tieši tāpēc esam izvēlējušies kā sadarbības partnerus Alpha Baltic Sport, jo augsti novērtējam mūsu Latvijas kolēģu darbu aktīvā dzīves veida aktualizēšanā.\" Tāpat sadarbības ietvaros 2014. gadā \"Alpha Baltic Sport\" un \"Klubi Tartu Maraton\" ir kopīgi plāni UCI elites tūres organizēšanā. Tuvākais \"Alpha Baltic Sport\" organizētais pasākums paredzēts 8. jūnijā, kad norisināsies Rīga-Jūrmala \"Grand Prix\" sacensības ritenbraukšanā, savukārt 9. jūnijā norisināsies Jūrmalas \"Grand Prix\", kā arī \"SMScredit.lv\" Jūrmalas velomaratons. 4. augustā norisināsies Jūrmalas skrituļslidošanas maratons, 25. augustā \"SMScredit.lv\" Mārupes MTB maratons, bet 21. septembrī Jūrmalas skriešanas pusmaratons. Tuvākais \"Klubi Tartu Maraton\" organizētais pasākums paredzēts 12. maijā, kad norisināsies krosa skriešanas sacensības \"SEB 31. Tartu Jooksumaraton\". 2. jūnijā norisināsies šosejas riteņbraukšanas sacensības \"SEB 32. Tartu rattaralli\", 25. augustā - skrituļslidošanas sacensības \"SEB 7. Tartu Rullisumaraton\", 15. septembrī - kalnu velosipēdu sacensības \"SEB 16. Tartu rattamaraton\". Sezona tiks noslēgta 5. oktobrī ar otro Tartu skriešanas maratonu.", "link": "https://www.delfi.lv/sports/news/tautas-sports/maratonu-rikotaji-igaunija-un-latvija-apvieno-spekus.d?id=43265825"},
{"title": "Pļuščenko: no Rīgas aizbraucu ar sajūtu, ka esmu atgriezies sportā", "category": "Sports", "body": "Izcilais krievu daiļslidotājs  Jevgeņijs Pļuščenko  no Rīgas turnīra \"Volvo Open Cup\" aizbrauca ar uzvarētāja lauriem, tīri izpildītu četrkāršo lēcienu, sajūtu, ka ir pavisam atgriezies sportā un pozitīvām emocijām. Izvēles programmu sportists noslēdza, sitot ar rokām pa arēnas ledu, un parādīja skatītājiem paceltus abus īkšķus, sakot \"paldies\". \"Sajutu, ka esmu atgriezies par miljons procentiem, pierādīju sev, ka varu, un šodien izpildīju visu,\" pēc slidojuma teica acīmredzami apmierinātais Pļuščenko. \"Taču neko negribu prognozēt - ar manām 12 operācijām... Sportā es dzīvoju šodienai. Protams, ar skatu nākotnē, taču tālus plānus neveidoju. Man bijis ļoti daudz operāciju, un reizēm \"uzpeld\" tādas sekas, ka ir grūti pat treniņos, nerunājot par sacensībām. Taču šodien nekas netraucēja, esmu ļoti apmierināts ar četrkāršo lēcienu, ar sarežģīto programmu un to, ka neesmu noguris. Galvenais, ka pēdējo soļu celiņu es jau slidoju ar smaidu, ar emocijām, sāku skatīties uz publiku.\" \"Volvo Open Cup\" skatītājiem bija iespēja pirmajiem redzēt un izbaudīt īpašo programmu, ko Pļuščenko,  kā jau rakstījām, gatavo īpaši Soču olimpiskajām spēlēm . Viņa treneris Aleksejs Miščenko to nodēvēja par \"The Best of Pluscenko\". \"Šajā programmā ir visa mana dzīve,\" saka slidotājs. \"Protams, nebija iespējams ielikt visas programmas, un ļoti žēl. Ja man ļautu slidot 10 minūtes, tad varētu parādīt visu! Slidoju no sirds, jo mīlu šīs programmas, ne velti mēs izvēlējāmies tieši šos fragmentus, no Olimpiskajām spēlēm, no pasaules čempionātiem, bet tā vēl nav pilnībā gatava. \" \"Kas tālāk? Tagad atgriežos Pēterburgā un eju uz medībām - tie man šobrīd ir svarīgākie nākamie plāni,\" pajokoja Pļuščenko. \"Sportiskajā ziņā darāmā daudz - atlabšana, programmu uzlabošana, vajag \"ieslidoties\", atgūt formu, vajag vēl nedaudz zaudēt svaru, palielināt muskuļu masu - ļoti daudz darba vēl ir. Bet galvenais ir piedalīties ceturtajā Olimpiādē un iekļūt labāko trijniekā.\" \"Šodien pirms sacensībām biju izgājis pastaigāties un viena meitene mani pasauca. Es atskatījos un viņa pajautāja - jūs gadījumā neesat daiļslidotājs? Atbildēju, ka esmu. Jūs esat Pļuščenko? Jā! Ko jūs šeit darāt? Atbildēju, ka piedalos sacensībās. Viņa - te? Pie mums??? Tas bija ļoti interesants moments,\" par Rīgā piedzīvotajiem amizantajiem momentiem ar žurnālistiem padalījās sportists. Atgādinām, ka  Rīgā, kur notika Starptautiskās Slidošanas savienības (ISU) ranga sacensīcas, Pļuščenko startēja, lai kvalificētos Soču olimpiskajām spēlēm  - lai varētu tajās startēt, sportistam bija nepieciešams veikt izvēles programmu, jo Eiropas čempionātā Pļuščenko guva traumu un no turnīra izstājās, neveicis šo programmu.  Sezonas turpinājumā viņam tika izdarīta muguras operāciija un sacensībās sportists vairs nepiedalījās.", "link": "https://www.delfi.lv/sports/news/winter_sports/others/pluscenko-no-rigas-aizbraucu-ar-sajutu-ka-esmu-atgriezies-sporta.d?id=43802866"},
{"title": "'Stipro skrējienā' pirmo reizi būs arī 'Finansistu kauss'", "category": "Sports", "body": "Šajā gadā, ņemot vērā dažādu finanšu iestāžu aktivitāti piesakoties skrējienam, sadarbībā vienu no \"Stipro skrējiena\" ģenerālsponsoriem \"Ātrais.lv\", iedibināta jauna tradīcija – \"Stipro skrējiena Finansistu kauss\". Par šo balvu varēs cīnīties komandas, kas pārstāvēs finanšu pakalpojumu nozari – bankas, apdrošināšanas kompānijas, kredītiestādes, auditoru kompānijas, finanšu konsultanti un brokeri u.c. Komandu skaits no vienas organizācijas nav ierobežots.  \"Mums patīk izaicinājumi, tādēļ ar prieku atbalstām vienu lielākajiem un interesantākajiem sporta pasākumiem Latvijā. Esam nolēmuši paši piedalīties šajā skrējienā un, redzot to, ka pieteikušies vairākas finanšu iestādes, nolēmām veicināt arī citu mūsu nozares uzņēmu dalību šajā atraktīvajā pasākumā. Noskaidrosim visi kopā 4. maijā stiprāko finanšu uzņēmumu Latvijā,\" saka \"Ātrais.lv\" valdes loceklis Jānis Vulāns. Pieteikšanās trakākajam skrējienam Latvijā turpinās. Aizpildīt pieteikuma anketu pasākuma mājas lapā vari līdz pat 3. maijam.  Sīkāka informācija mājas lapā www.stiproskrejiens.lv", "link": "https://www.delfi.lv/sports/news/tautas-sports/stipro-skrejiena-pirmo-reizi-bus-ari-finansistu-kauss.d?id=43266157"},
{"title": "Arī šogad 'Tele2' Rīgas velomaratona starta un finiša zonas būs 11.novembra krastmalā", "category": "Sports", "body": "Piektdien, 26. aprīlī, \"Tele2 Rīgas velomaratona\" rīkotāji – Rīgas domes Satiksmes un transporta lietu komitejas priekšsēdētājs Vadims Baraņņiks, \"Tele2\" valdes priekšsēdētājs Valdis Vancovičs un \"Igo Japiņa sporta aģentūras\" direktors Igo Japiņš informēja, ka arī šogad 2. jūnijā notiekošā \"Tele2 Rīgas velomaratona\" starta un finiša zonas būs 11.novembra krastmalā, informēja organizatori. Šogad \"Tele2 Rīgas velomaratons\" notiks jau 30.reizi. Dalībniekiem ir iespēja startēt 90 km garajā SEB sporta distancē, 32 km Tautas distancē un 16 km \"Gutta\" ģimenes distancē. Pagājušajā gadā velomaratonā piedalījās vairāk kā 4 000 dalībnieku. Šoreiz riteņbraucēju skaits varētu tuvoties 5000. Igo Japiņš \"Igo Japiņa Sporta aģentūra\" direktors: \"Tele2 Rīgas velomaratons\" šogad notiks jau 30. reizi. Trešo gadu pēc kārtas sacensību starts tiks dots Krastmalā. Riteņbraucēji šķērsos Dienvidu un Vanšu tiltus. No 29. aprīļa mājas lapā www.velo.lv un \"Tele2\" apkalpošanas centros sāksies iepriekšējā reģistrācija velomaratonam. Bet no 13. maija pirmdienu vakaros Biķernieku sporta bāzē notiks treniņi, kuros es un Latvijas profesionālākie riteņbraucēji ikvienam palīdzēs apgūt pareizas braukšanas un treniņu iemaņas, lai sagatavotos sacensībām.\" Par godu apaļajai jubilejai I. Japiņš preses konferencē pasniedza Rīgas domes Satiksmes un transporta lietu komitejas priekšsēdētājam V. Baraņņikam un \"Tele2\" valdes priekšsēdētājam  V. Vanocovičam īpašos \"Tele2 Rīgas velomaratona\" kreklus ar skaitli 30. Vadims Baraņņiks, Rīgas domes Satiksmes un transporta lietu komitejas priekšsēdētājs: \"Rīgas dome atbalsta velobraukšanu Rīgā un velobraucējus, kas pārvietojas pa galvaspilsētas ielām un piedalās šajās sacensībās. Mēs darīsim visu, lai savlaicīgi pabeigtu remontdarbus krastmalā un trase atbilstu augstākajiem drošības standartiem. Tāpat, domājot par rīdzinieku ērtībām, ar Rīgas domes atbalstu ir tapuši vairāki veloceliņu maršruti, tādējādi veicinot velokultūras attīstību galvaspilsētā. Mēs arī šogad pasniegsim Rīgas domes kausus Tautas distances uzvarētājiem. \"  Valdis Vancovičs, \"Tele2\" valdes priekšsēdētājs \"Nepārtraukti turpinot attīstību, \"Tele2 Rīgas velomaratons\" ir kļuvis par centrālo velo notikumu Latvijā un ir apliecinājis sevi arī Eiropas velomaratonu vidū. Novēlu \"Tele2 Rīgas velomaratonam\" 30.gadu jubilejā šogad sasniegt mērķi – pulcēt 5000 velobraucējus pašā galvaspilsētas sirdī!\" saka \"Tele2\" valdes priekšsēdētājs Valdis Vancovičs, atgādinot, ka puse Latvijas iedzīvotāju, kas ir \"Tele2\" un \"Zelta Zivtiņas\" klienti, var reģistrēties ar 20% atlaidi\".  Tāpat V.Vancovicš aicina uzņēmumus arī šogad būt aktīviem un piedalīties \"Tele2 komandu braucienā\", iegūstot īpašas balvas no \"Tele2\". Arī šogad \"Tele2\" Rīgas velomaratona\" ģenerālsponsors \"Tele2\" plāno piedalīties ar vairāk nekā 200 darbiniekiem gan no Latvijas biroja, gan no 9 citām valstīm, kurās strādā \"Tele2\".  Pieteikšanās \"Tele2 Rīgas velomaratonam\" sāksies 29. aprīlī mājas lapā www.velo.lv un \"Tele2\" apkalpošanas centros. Informācija par \"Tele2 Rīgas velomaratonu\", trasēm, reģistrāciju un treniņa grafikiem būs pieejama www.velo.lv mājas lapā. Jau no 13. maija ik nedēļu notiks treniņi, kuros Igo Japiņš un Latvijas profesionālākie riteņbraucēji ikvienam palīdzēs apgūt pareizas braukšanas un treniņu iemaņas, lai sagatavotos sacensībām. Piesakoties velobraucienam no 29.aprīļa līdz 26.maijam, \"Tele2\" un \"Zelta Zivtiņas\" klientiem būs iespēja saņemt 20% atlaidi no dalības maksas. Lai iegūtu atlaides kodu, būs jānosūta SMS ar tekstu \"VELO\" uz numuru 1626. Ar vienu atlaides kodu var pieteikt ne vairāk kā 2 personas. Plašāka informācija par pieteikšanos būs pieejama mājas lapā www.velo.lv.", "link": "https://www.delfi.lv/sports/news/tautas-sports/ari-sogad-tele2-rigas-velomaratona-starta-un-finisa-zonas-bus-11novembra-krastmala.d?id=43267667"},
{"title": "Latviju Soču olimpiskajās spēlēs pārstāvēs vairāk kā pussimts sportistu", "category": "Sports", "body": "Latviju februārī gaidāmajās Soču olimpiskajās spēlēs kopumā deviņās disciplīnās pārstāvēs 54-57 sportisti. Kā  Saeimas  Izglītības, kultūras un zinātnes komisijas Sporta apakškomisijas sēdē atzina  Latvijas Olimpiskās komitejas  (LOK) ģenerālsekretārs un Latvijas delegācijas vadītājs Sočos  Žoržs Tikmers , salīdzinot ar citām valstīm, Latvija pēc sportistu skaita rādītājā ir virs vidējā līmeņa. Iepriekšējās ziemas olimpiskajās spēlēs Vankūverā 2010.gadā Latvijas delegācijā bija 59 sportisti. Sportistu atlase Olimpiādei noslēgsies 19.janvārī, bet pirmie Latvijas pārstāvji uz Sočiem dosies 24.janvārī. Delegācijas vadītājs Tikmers to darīs 30.janvārī, savukārt dienu vēlāk iebrauks pirmie sportisti. \"Jautājums vēl ir par skeletonisti Leldi Priedulēnu, vienu snovbordistu un pāris slēpotājiem,\" sarunā ar aģentūru LETA norādīja LOK prezidents  Aldons Vrubļevskis . \"Virs 50 sportistiem olimpiskajās spēlēs būs, tieši cik - zināsim 21.janvārī.\" Pēc Starptautiskās  Slēpošanas  federācijas ( FIS ) informācijas, šobrīd Sočiem kvalificētos divi distanču un pieci kalnu slēpotāji, bet Priedulēna pašlaik ir aiz svītras, tomēr viņa var iegūt speciālo ielūgumu. Vēl Olimpiādei drīzumā kvalificēsies divi skeletonisti un astoņi bobslejisti. \"Kopumā dalībnieki diezgan prognozējami. Pirms diviem gadiem domājām, ka arī kamaniņu sportā komanda būs pilna, bet pēc  Maijas Tīrumas  karjeras pārtraukšana mums nav trešās sievietes, ko cienīgi likt uz starta Olimpiādē, tomēr viss pārējais ir pēc plāna,\" izteicās Vrubļevskis. \"Pēdējie rezultāti pēc Jaunā gada skeletonā un bobslejā parāda, uz ko mūsu sportisti ir spējīgi. Arī Rastorgujevs ir vienu divu šāvienu attālumā no pjedestāla,\" sēdē norādīja Tikmers. \"Uztrauc situācija kamaniņās, tomēr tur līdzīga situācija ar zemu sportisko formu janvārī bija arī pērn. Mārtiņa Rubeņa astotā vieta pēdējās sacensībās Pasaules kausā liecina par progresu.\" Soču olimpiskās spēles norisināsies no 7.līdz 23.februārim. ātrslidošana - Haralds Silovs; biatlons -  Žanna Juškāne , Andrejs Rastorgujevs; kamaniņas -  Ulla Zirne ,  Elīza Tīruma ,  Mārtiņš Rubenis ,  Inārs Kivlenieks , Kristaps Mauriņš, Andris Šics/ Juris Šics , Oskars Gudramovičs/Pēteris Kalniņš; šorttreks - Roberto Puķītis; hokejs -  Kristers Gudļevskis  (Sirakjūsas \"Crunch\",  AHL ), Ervīns Muštukovs (\"Esbjerg\",  Dānija ),  Edgars Masaļskis  (bez kluba),  Sandis Ozoliņš ,  Arvīds Reķis ,  Georgijs Pujacs ,  Krišjānis Rēdlihs ,  Kristaps Sotnieks ,  Lauris Dārziņš  (visi - Rīgas \" Dinamo \", KHL),  Oskars Bārtulis  (Doņeckas \" Donbass \", KHL),  Artūrs Kulda  (Ufas \" Salavat Julajev \", KHL), Ralfs Freibergs (Boulinggrīnas \"Falcons\",  NCAA ),  Miks Indrašis ,  Mārtiņš Cipulis , Vitālijs Pavlovs (visi - Rīgas \" Dinamo \"),  Mārtiņš Karsums  ( Maskavas  \" Dinamo \", KHL),  Miķelis Rēdlihs ,  Jānis Sprukts  (abi - Jaroslavļas \" Lokomotiv \", KHL),  Ronalds Ķēniņš  (Cīrihes \"ZSC Lions\",  Šveice ),  Kaspars Daugaviņš  (Ženēvas \"Servette\", Šveice),  Herberts Vasiļjevs  (Krēfeldes \" Pinguine \",  Vācija ),  Koba Jass  (Liberecas \"Bili Tygri\",  Čehija ),  Juris Štāls  (\"Poprad\",  Slovākija ), Armands Bērziņš (Atirau \"Beibaris\",  Kazahstāna ),  Zemgus Girgensons  (Bufalo \" Sabres \",  NHL ).", "link": "https://www.delfi.lv/sports/news/ziemas-olimpiskas-speles/zinas/latviju-socu-olimpiskajas-speles-parstaves-vairak-ka-pussimts-sportistu.d?id=44036897"},
{"title": "LOK olimpiskās komandas sastāvu nosauks 21.janvārī", "category": "Sports", "body": "Otrdien, 21.janvārī,  Latvijas Olimpiskā komiteja  (LOK) nosauks Olimpiskās komandas sastāvu startam XXII ziemas olimpiskajām spēlēm Sočos, informē LOK. Olimpiskās komandas sastāva paziņošana notiks 21.janvārī, pulksten 15:30 \"Olimpiskajā Sporta Centrā\". Preses konferencē piedalīsies LOK prezidents  Aldons Vrubļevskis , LOK ģenerālsekretārs un Olimpiskās delegācijas vadītājs  Žoržs Tikmers , kā arī LOK Izpildkomitejas locekļi un federāciju pārstāvji. Olimpiskā kvalifikācija sportistiem noslēgsies 19.janvārī, bet 20.janvārī visām ziemas sporta veidu federācijām LOK ir jāiesniedz savu pārstāvēto sporta veidu kandidātu saraksts dalībai Olimpiskajās spēlēs, kas no 7. - 23.februārim notiks  Krievijas  pilsētā Sočos.  Hokeja, slidošanas (ātrslidošana un šorttreks), biatlona, slēpošanas (distanču un kalnu slēpošana), kamaniņu sporta, kā arī bobsleja un skeletona federācijas apstiprināšanai LOK Izpildkomitejas sēdē iesniedz sarakstus ar sporta veidu atlētiem, treneriem un apkalpojošo personālu.  21.janvārī, LOK Izpildkomitejas sēdē, iesniegtie saraksti tiks izmantoti par pamatu Latvijas delegācijas sastāva apstiprināšanai.", "link": "https://www.delfi.lv/sports/news/ziemas-olimpiskas-speles/zinas/lok-olimpiskas-komandas-sastavu-nosauks-21janvari.d?id=44041077"},
{"title": "Bjērndālens: jūtu, ka vēl varu cīnīties augstākajā līmenī", "category": "Sports", "body": "Leģendārais norvēģu biatlonists Ūle Einārs Bjērndālens karjeru turpinās vēl divus gadus, jo jūt, ka var vēl cīnīties augstākajā līmenī, atzinis pats sportists. Kā zināms, Bjērndālens pēc februārī notikušajām Soču Ziemas olimpiskajām spēlēm medijiem paziņoja, ka liek punktu karjerai, tomēr pavasarī pārdomāja, nolemjot turpināt sportot līdz 2016.gadam. \"Daudzi cilvēki man ir teikuši, ka karjerai punkts jāliek, kad esi virsotnē. Šādi padomi jau nav slikti, bet to, vai izdarīju pareizu izvēli, redzēsim pēc diviem gadiem,\" sarunā ar medijiem pauda Bjērndālens. Sočos Bjērndālens izcīnīja divas zelta medaļas, tādējādi kļūstot par nopelniem bagātāko sportistu ziemas Olimpiādes vēsturē. Līdz ar to viņa kontā ir 13 olimpiskās medaļas - astoņas zelta, četras sudraba un viena bronzas -, kas ir par vienu vairāk nekā bijušajam distanču slēpotājam Bjērnam Delī no Norvēģijas. \"Esmu ļoti motivējis sevi turpmākajiem diviem gadiem. Jūtu, ka neesmu līdz galam sevi izsmēlis arī jaunu zināšanu gūšanā treniņos. Tāpat jūtu, ka veselība man ļauj turpināt cīnīties pasaules elitē,\" teica Bjērndālens. Jau vēstīts, Soči Bjērndālenam bija sestās Ziemas olimpiskās spēles viņa karjerā. Šāds panākums izdevies vien vēl trim biatlonistiem - latvietim Ilmāram Bricim, anglim Maiklam Diksonam un krievam Sergejam Čepikovam. \"Pirms pieņēmu lēmumu, ka turpināšu sportot, konsultējos ar sešiem septiņiem tuviem cilvēkiem, un 40% no viņiem bija pret to, ka turpinu.  Līdz 2016.gadam var atgadīties visdažādākie scenāriji, varbūt izgāzīšos, tomēr nebaidos. Saliekot kopā pieredzi un zināšanas, rezultātiem vajadzētu būt labiem,\" piebilda norvēģis.", "link": "https://www.delfi.lv/sports/news/winter_sports/biathlon/bjerndalens-jutu-ka-vel-varu-cinities-augstakaja-limeni.d?id=44986530"},
{"title": "Ķēniņš: latvieši noskatīsies 'Canucks' spēli un tikai pēc tam dosies uz darbu", "category": "Sports", "body": "Nacionālās hokeja līgas ( NHL ) kluba Vankūveras \" Canucks \" uzbrucējs  Ronalds Ķēniņš  ir pārliecināts, ka Latvijas hokeja līdzjutēji celsies agri no rīta un vēros tiešraidē vienīgā latvieša cīņas Stenlija kausa izcīņā, vēsta \"Vancouver Sun\". NHL Stenlija kausa pirmajā kārtā \"Canucks\" tiksies ar citu Kanādas klubu Kalgari \"Flames\". Kanādas dueļa pirmā spēle Vankūverā notiks trešdienas vakarā, bet pēc Latvijas laika mačs sāksies ceturtdien pulksten 5:00 no rīta. Ķēniņš ir pārliecināts, ka Latvijas hokeja fani celsies un pie televizora ekrāniem atbalstīs \"Canucks\" un konkrēti Latvijas hokejistu. \"Lasīju Latvijas mediju ziņas, interneta portālus, tur ir daudz komentāru. Latvijas fani ir sajūsmā un nevar sagaidīt, kad sāksies  Stenlija kauss .\" \"Esmu pārliecināts, ka viņi celsies naktī un skatīsies. Es pazīstu daudzus, kuri atbalstīs mani un \"Canucks\". Viņi piecelsies, uzēdīs brokastis, noskatīsies spēli, vai arī izlasīs internetā, kā spēlē gājis \"Canucks\", un tikai tad dosies uz darbu,\" žurnālistiem pirms Stenlija kausa spēlēm norādījis Ķēniņš. Latviešu hokejists piebilda, ka viņam ir jauns \"veids\" kā izvairīties no Latvijas žurnālistu uzmanības tik svarīgā brīdī, kad vajag koncentrēties spēlei. \"Vienkārši, mans telefons ir saplīsis.\"", "link": "https://www.delfi.lv/sports/news/hokejs/kenins-latviesi-noskatisies-canucks-speli-un-tikai-pec-tam-dosies-uz-darbu.d?id=45822569"},
{"title": "Video: Treniņš kopā ar NHL zvaigznēm Tēvzu un Keinu", "category": "Sports", "body": "Nacionālās hokeja līgas ( NHL ) un Čikāgas \" Blackhawks \" komandas zvaigznes Patriks Keins un Džonatans Tēvzs treniņā piekrita pie ķiveres piestiprināt \"GoPro\" kameras, tādējādi no interesanta skatu punkta demonstrējot savu meistarību. Video redzams, cik dinamiski hokejisti rīkojas ar savu nūju un kā viņi slīpē savu meistarību.  Keins šajā sezonā 61 spēlē guvis 27 vārtus un izdarījis 37 rezultatīvas piespēles, bet Tēvzs 70 spēlēs guvis 23 \"golus\" un 36 reizes rezultatīvi piespēlējis.", "link": "https://www.delfi.lv/sports/news/hokejs/video-trenins-kopa-ar-nhl-zvaigznem-tevzu-un-keinu.d?id=45716332"},
{"title": "Ķēniņam pozitīvs lietderības koeficents; 'Canucks' ielaiž sešus vārtus pēc kārtas", "category": "Sports", "body": "Nacionālās hokeja līgas ( NHL ) čempionātā graujošu zaudējumu piedzīvoja  Ronalds Ķēniņš  un viņa pārstāvētā Vankūveras \" Canucks \", kas ar rezultātu 2:6 piekāpās Kolumbusas \" Blue Jackets \". Ķēniņš šajā mačā laukumā pavadīja 15:36 minūtes, kas ir viņa karjeras rekords. Šajā laikā latvietis četras reizes meta pa vārtiem, veica divus spēka paņēmienus un spēli noslēdza ar lietderības koeficentu \"+1\". Spēles otrajā periodā \"Canucks\" izvirzījās vadībā ar rezultātu 2:0, kad precīzi meta Bo Horvats un Daniels Sedīns. Turpinājumā sešus bezatbildes vārtus guva \"Blue Jackets\" hokejisti. Divas reizes rezultatīvi meta Marko Dano, bet pa vieniem vārtiem guva Renē Burks, Kems Atkinsons, Skots Hartnels un Aleksandrs Venbergs.  NHL Rietumu konferences kopvērtējumā \"Canucks\" ar 70 spēlēs iekrātiem 84 punktiem saglabāja sesto vietu.", "link": "https://www.delfi.lv/sports/news/hokejs/keninam-pozitivs-lietderibas-koeficents-canucks-ielaiz-sesus-vartus-pec-kartas.d?id=45717324"},
{"title": "Vācu bobslejists Frīdrihs: Soču trasē notiek dīvainas lietas", "category": "Sports", "body": "Vācu bobsleja pilots Frančesko Frīdrihs pēc piektdienas treniņiem, kuros  uzrādīja sesijas labāko rezultātu , atzinis, ka \"Sanki\" trase ir ļoti savāda un viņam nesaprotama. \"Dīvaina trase,\" izteicās Vācijas trešās ekipāžas pilots. \"Mēs visu laiku zaudējam ātrumu trases beigās. Tāda sajūta, ka ledus tur ir mīkstāks, lai gan ar temperatūru viss ir kārtībā. Grūti saprast, kas par lietu.\" Olimpisko sacensību statistika skeletonā un bobsleja divniekos liecina, ka krievu sportisti, kas  uzvarēja šajās disciplīnās , tieši trases beigās ieguva izšķirošo pārsvaru pār konkurentiem, jo trases augšdaļā rezultāti bija līdzīgi.", "link": "https://www.delfi.lv/sports/news/ziemas-olimpiskas-speles/zinas/vacu-bobslejists-fridrihs-socu-trase-notiek-divainas-lietas.d?id=44239205"},
{"title": "Somijas hokejisti 'sabradā' ASV un izcīna bronzas medaļas", "category": "Sports", "body": "2014.gada Soču olimpisko spēļu hokeja turnīra mačā par bronzas medaļām sestdien Somijas valstsvienība ar 5:0 (0:0, 2:0, 3:0) sagrāva ASV izlasi. Uzvarētājiem divus vārtus guva Tēmu Selanne, bet pa vieniem vārtiem guva Jusi Jokinens, Jūso Hietanens un Oli Māta. Tikmēr Somijas izlases vārtsargs Tūka Rasks Atvairīja visus 27 pretienieku metienus.  ASV izlasei šajā spēlē nespēja izmantot divus soda metienus. Abas iespējas bija Patrikam Keinam, bet ripu raidīt vārtos uzbrucējam arī neizdevās.  Somijas izlase olimpisko spēļu bronzas medaļu izcīnīja ceturto reizi. Divas reizes tā tikusi pie sudraba, bet uzvaras Olimpiādē somiem vēl nav.   BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO BALSO Rādīt visus spēlētājus", "link": "https://www.delfi.lv/sports/news/ziemas-olimpiskas-speles/hokejs/somijas-hokejisti-sabrada-asv-un-izcina-bronzas-medalas.d?id=44241555"},
{"title": "Olimpiskais gars 'darbībā': Krievijas slēpošanas izlase palīdz vācu konkurentiem", "category": "Sports", "body": "Ja Krievijas slēpošanas izlase nepalīdzētu, vācu slēpotāji, biatlonisti un ziemeļu divcīņas dalībnieki Sočos nevarētu pilnvērtīgi sagatavoties sacensībām, ziņo vācu mediji. Pirms olimpiskajām spēlēm Vācijas slēpošanas komandai radās problēmas ar ekipējumu, un, ja krievi saviem tiešajiem konkurentiem nebūtu aizdevuši slēpes, vācieši nevarētu aizvadīt svarīgus treniņus. Iepriekš Vācijas lūgumu palīdzēt bija noraidījušas kaimiņvalstu, Austrijas un Šveices komandas, raksta \"Frankfurter Allgemeine Zeitung\". Pirms olimpisko treniņu sākuma Vācijas slēpošanas izlasei uz visiem bija tikai 40 pāri jaunu slēpju komplektu. Krievu kolēģu izpalīdzība ir ļāvusi Vācijai tikt jau pie vienas olimpiskās medaļas - Ziemeļu divcīņā triumfēja Ēriks Frencels.", "link": "https://www.delfi.lv/sports/news/ziemas-olimpiskas-speles/zinas/olimpiskais-gars-darbiba-krievijas-sleposanas-izlase-palidz-vacu-konkurentiem.d?id=44211759"},
{"title": "Stohs atnes Polijai pirmo zeltu tramplīnlēkšanā pēc 42 gadu pārtraukuma", "category": "Sports", "body": "Par XXII Ziemas olimpisko čempionu tramplīnlēkšanā no vidējā tramplīna svētdien Sočos kļuva polis Kamils Stohs, kurš tādējādi atnesa Polijai pirmo zeltu šajā sporta veidā ziemas olimpiskajās spēlēs kopš 1972.gada. 1972.gadā Saporo poļiem zeltu uz lielā tramplīna izcīnīja Vojcehs Fortuna, taču pēc tam nevienam polim olimpiskajās spēlēs neizdevās kāpt uz goda pjedestāla augstākā pakāpiena Olimpiādes tramplīnlēkšanā.  Pasaules kausa sezonas līderis Stohs bija labākais gan pirmajā, gan otrajā lēcienā, summā iegūstot 278 punktus. Sudraba medaļu otrajā lēcienā ieguva 2013.gada pasaules čempions slovēnis Peters Prevčs (265,3 punkti), bet trešo ieguva norvēģis Anderss Bardals (264,1 punkts), kurš pēc pirmā lēciena bija otrais.", "link": "https://www.delfi.lv/sports/news/ziemas-olimpiskas-speles/zinas/stohs-atnes-polijai-pirmo-zeltu-tramplinleksana-pec-42-gadu-partraukuma.d?id=44198779"}
]
